<TEI xmlns="http://www.tei-c.org/ns/1.0">
  <teiHeader>
      <fileDesc xml:id="zamagna-b-epist">
         <titleStmt>
            <title>Epistolae scriptae an. 1795. et 1796, versio electronica</title>
            <author ref="zama01">
               <persName xml:lang="hr">Zamanja, Bernard </persName>
               <date>1735-1820</date>
            </author>
            <editor>
               <persName>
                  <ref type="viaf" target="6913774">Neven Jovanović</ref>
               </persName>
            </editor>
            <respStmt>
               <resp>Electronice descripsit</resp>
               <persName>Martina Kolarec</persName>
            </respStmt>
            <respStmt>
               <resp>Hanc editionem electronicam curavit</resp>
               <persName>
                  <ref type="viaf" target="6913774">Neven Jovanović</ref>
               </persName>
            </respStmt>
         </titleStmt>
      
         <editionStmt>
            <edition>
               <date>Mense Decembri, 2011.</date>
            </edition>
         </editionStmt>
         <extent ana="D">Mg:D 1960 versus, verborum 13466</extent>
         <publicationStmt>
            <p>Izdanje priređeno u okviru znanstvenog projekta Profil hrvatskog latinizma,
          (<orgName>
                  <ref type="viaf" target="124389134">Filozofski fakultet Sveučilišta u Zagrebu</ref>
               </orgName>, <placeName ref="3186886">Zagreb</placeName> Hrvatska). <date>Listopad
            2011</date>
            </p>
         </publicationStmt>
         <sourceDesc>
            <bibl type="repo" ana="digital">Digitalna verzija: CroALa</bibl>
            <bibl>
          
            
            Zamanja, Brno
            Epistolae Bernardi Zamagnae, patr. Rhac., scriptae an 1795. et
              96. 
            
              Venetiis 
              Antonius Curti, Iacobi f,
              s. a.
            
            80 pag. ; 8o 
          
        </bibl>
         </sourceDesc>
      </fileDesc>
    <encodingDesc>
      
    <refsDecl n="CTS">
        <cRefPattern n="segment" matchPattern="(\w+).(\w+).(\w+).(\w+)" replacementPattern="#xpath(/tei:TEI/tei:text/*[@n='$1']/*[@n='$2']/*[@n='$3']/*[@n='$4'])">
          <p>This pointer pattern extracts @n value of segment.</p>
        </cRefPattern>
        <cRefPattern n="segment" matchPattern="(\w+).(\w+).(\w+)" replacementPattern="#xpath(/tei:TEI/tei:text/*[@n='$1']/*[@n='$2']/*[@n='$3'])">
          <p>This pointer pattern extracts @n value of segment.</p>
        </cRefPattern>
        <cRefPattern n="segment" matchPattern="(\w+).(\w+)" replacementPattern="#xpath(/tei:TEI/tei:text/*[@n='$1']/*[@n='$2'])">
          <p>This pointer pattern extracts @n value of segment.</p>
        </cRefPattern>
        <cRefPattern n="segment" matchPattern="(\w+)" replacementPattern="#xpath(/tei:TEI/tei:text/*[@n='$1'])">
          <p>This pointer pattern extracts @n value of segment.</p>
        </cRefPattern>
      </refsDecl>
    </encodingDesc>
      <profileDesc>
         <abstract>
            <p/>
         </abstract>
         <settingDesc>
            <p/>
         </settingDesc>
         <particDesc>
            <p/>
         </particDesc>
         <langUsage>
            <language ident="lat" xml:lang="hrv">latinski</language>
         </langUsage>
         <creation>
            <date from="1795" to="1796" period="17xx_3_third">1795-1796</date>
         </creation>
         <textClass>
            <keywords scheme="typus">
               <term>poesis</term>
            </keywords>
            <keywords scheme="aetas">
               <term>Litterae recentiores (1600-1850)</term>
               <term>Saeculum 18 (1701-1800)</term>
               <term>1751-1800</term>
            </keywords>
            <keywords scheme="genre">
               <term>poesis - epistula</term>
            </keywords>
         </textClass>
      </profileDesc>
      <revisionDesc>
         <change>
            <persName>
               <ref type="viaf" target="6913774">Neven Jovanović</ref>
            </persName>
            <persName>Luka Špoljarić</persName>
            <date>2012-02-12</date>
        Novo, unificirano zaglavlje.
      </change>
         <change>
            <persName>
               <ref type="viaf" target="6913774">Neven Jovanović</ref>
            </persName>
            <date>2011-12-11</date>
        Prva TEI XML verzija
      </change>
      </revisionDesc>
  </teiHeader>
  <text xml:base="urn:cts:croala:zama01.croala2075416.croala-lat1:" xml:lang="lat" type="poesis">
      <front xml:lang="lat" n="front">
         <docAuthor n="docAuthor">BERNARD ZAMAGNA</docAuthor>
         <docTitle n="docTitle">
            <titlePart n="titlePart">EPISTOLAE</titlePart>
         </docTitle>
         <div n="div" type="prologo" xml:lang="it">
            <opener n="opener">A' SUOI AMICI LATINISTI ANDREA RUBBI.</opener>
            <p n="p">I doni fra gli amici debbono esser comuni, come gli affetti e i soccorsi. Questa è
          legislazione della natura, e della virtù. Bernardo Zamagna, gran letterato e a voi noto,
          si ricorda di me dalla sua patria Ragusi. La letteratura ha i suoi punti d' appoggio,
          sebben divisa dal mare. Greco e Latino sono i due perni maestri, su cui s' aggira la
          macchina scientifica, che sparge le sue scintille elettriche a chi si trova isolato. Io ne
          accolsi, cortesi amici, benefici effluvj; e per la catena letteraria, che tutti ci unisce,
          benchè dispersi, a voi li comunico. L' autore ha occupato la latinissima penna in alcune
          auree epistole agli amici e parenti. I suoi ozj virtuosi lo tennero fisso sugli oggetti di
          patria, su cui verseggiò felicemente. Egli le fece mie; ed io che bramai sempre la
          propagazione della buona lingua romana, le partecipo a voi. Felici, se amate il genio de'
          nostri legislatori! Voi amerete ancora il Zamagna, e le cure del vostro amico nell'
          offrirvi queste gemme preziose. Son degne, o Latinisti, di ornare il vostro spirito, non
          mai abbattuto dall' urto delle moderne poetiche prevaricazioni. Siatemi propizj, come
          solete; e mi vi raccomando.</p>
         </div>
      </front>
      <body xml:lang="lat" n="body">

         <div n="div1" type="poesis-epistula" met="hexameter">
            <head n="head">AD ANDREAM RUBBIUM AMICUM SUAVISSIMUM, ATQUE ERUDITISSIMUM.</head>
            <l n="l1">Ni tu me oblitus totum es jam, candide Rubbi,</l>
             
            <l n="l2">Tempore post multo quod te importunus adibo</l>
             
            <l n="l3">Ignosces, credo, veteri, caroque sodali,</l>
             
            <l n="l4">Atque dabis facilis veniam hanc. Tu scribis et ipse</l>
             
            <l n="l5">Multa diserte, et scripta aliorum emittere curas</l>
             
            <l n="l6">In lucem, queis famam Italum tutaris, et addis</l>
             
            <l n="l7">Ignavae stimulos studia ad praeclara juventae.</l>
             
            <l n="l8">Ipse quoque interdum chartis illudere pergo,</l>
             
            <l n="l9">Et quae fortuito mihi casu excita voluntas</l>
             
            <l n="l10">Suggerit, illa meis soleo describere amicis, </l>
             
            <l n="l11">Nunc partes monitoris agens, nunc otia risu</l>
             
            <l n="l12">Decipere, ac senii quaerens arcere veternum,</l>
             
            <l n="l13">Quo jam jamque premor, quoque omnis abacta voluptas</l>
             
            <l n="l14">Est animi, capitisque dolore atque auricularum</l>
             
            <l n="l15">Usque laboranti. Jamdudum haec pestis adhaesit</l>
             
            <l n="l16">Aspera, fraterno dulcem revocatus amore</l>
             
            <l n="l17">Cum patriam tetigi, atque Insubrum rura reliqui;</l>
             
            <l n="l18">Nunc alia accessit. Multis autumnus et acrem</l>
             
            <l n="l19">Ferre solet febrim, et nodosam excire podagram,</l>
             
            <l n="l20">Et stomachum tentare; mihi, sive aeris id sit,</l>
             
            <l n="l21">Seu vitium frigentis aquae (nam de grege Penthei</l>
             
            <l n="l22">Abstineo Baccho, generosi et munere potus)</l>
             
            <l n="l23">Nescio qua subita fibras vi excussit, et omnes</l>
             
            <l n="l24">Igniculos cerebri ad versus malus exciit: arma</l>
             
            <l n="l25">Ad postes Phoebi requierant omnia fixa,</l>
             
            <l n="l26">Ulla nec Aonidum fuerat jam cura; repente</l>
             
            <l n="l27">Me tunc mutatum sensi; cum lumine primo,</l>
             
            <l n="l28">Acrior egisset venandi me nisi fervor,</l>
             
            <l n="l29">Scrinia poscebam, calamumque, albamque papyrum,</l>
             
            <l n="l30">Atque ignarus adhuc quid scribam, cuique, Latinis</l>
             
            <l n="l31">Plures explebam pagellas versibus, atque hos</l>
             
            <l n="l32">Delebam rursus, cum nulla et gratia, nullus</l>
             
            <l n="l33">Rebus et esset honos. Morbo hoc tentatus, in arte</l>
             
            <l n="l34">Haud medica audito notove, haec carmina feci,</l>
             
            <l n="l35">E multis excerpta tibi quae mittere sano</l>
             
            <l n="l36">Non puduit. Quorsum dicis? Supponere praelo</l>
             
            <l n="l37">Nempe velis ut, amice, alicujus pumice munda,</l>
             
            <l n="l38">Comptaque praeclari Junctarum haeredis, et Aldi,</l>
             
            <l n="l39">Ac nitidis impressa typis, te praeside et acri</l>
             
            <l n="l40">Correctore emendata atque abstersa, per urbes</l>
             
            <l n="l41">Ausonias aliasque etiam propellere, quando</l>
             
            <l n="l42">Ipsa quoque a morbo domini correpta, sigilla</l>
             
            <l n="l43">Odere, et claves, multisque ostendier optant.</l>
             
            <l n="l44">Quid faciam? Quo laeva trahit sors, fataque ducunt,</l>
             
            <l n="l45">Jam properent. Rides, credo, et miraris inepti</l>
             
            <l n="l46">Hoc animi studium nimirum non sine bile,</l>
             
            <l n="l47">Meque doles fortasse; olim qui et sanus habebar,</l>
             
            <l n="l48">Et te dignus, in hunc delapsus denique quod sim</l>
             
            <l n="l49">Stultitiae errorem, ut sperem vel posse probari</l>
             
            <l n="l50">Carmina, quae nulla niteant ornata Minerva;</l>
             
            <l n="l51">Vel qui eadem pudibunda parum profuderit auctor,</l>
             
            <l n="l52">Posse notam effugere insani, veniamque mereri.</l>
             
            <l n="l53">Quid? Tune in sylvam deportes ligna? Latinas</l>
             
            <l n="l54">Tu veterum certes scriptorum explere catervas</l>
             
            <l n="l55">Ridendus pariter nostro, secloque futuro?</l>
             
            <l n="l56">Tune vafri numeros imitari, et carmina Flacci</l>
             
            <l n="l57">Sustineas, nunquam Phoebeae frondis honore</l>
             
            <l n="l58">Tam digni fortasse, suas quam deprimit ipse</l>
             
            <l n="l59">Cum vires, repitque humilis sermone pedestri,</l>
             
            <l n="l60">Atque animi latebras et sensus vellicat omnes</l>
             
            <l n="l61">Subrepens fallente joco, praeceptaque sanae</l>
             
            <l n="l62">Doctrinae instillat, ceu pharmaca, mentibus aegris?</l>
             
            <l n="l63">Ille per extentos saltaverit ante capillos,</l>
             
            <l n="l64">Et liquidas nandi ignarus super iverit undas,</l>
             
            <l n="l65">In sua quam referat Venusini scripta colorem</l>
             
            <l n="l66">Vatis, et affusus toto qui corpore serpit,</l>
             
            <l n="l67">Urbanae succum levitatis, qua tegit artem</l>
             
            <l n="l68">Tum melius, quum mira uti magis arte laborat</l>
             
            <l n="l69">Dissimulans, ludensque facetus et usque disertus.</l>
             
            <l n="l70">Tu me deterrere velis; sed nil agis. Ista</l>
             
            <l n="l71">Vera scio, fateorque; immo multa addere possum,</l>
             
            <l n="l72">Hunc vatem merito queis fama ad sidera tollit</l>
             
            <l n="l73">In genere hoc operis; tamen et persistere coeptis</l>
             
            <l n="l74">Et tentare volo, sua per vestigia gressus</l>
             
            <l n="l75">Figere si valeo, monstrato et currere calle.</l>
             
            <l n="l76">Est quodam prodire tenus; lex insuper extat</l>
             
            <l n="l77">In Pindo nulla a Musis et Apolline lata,</l>
             
            <l n="l78">Quae vetat ingenuos, cum facta domestica scribunt,</l>
             
            <l n="l79">Et ludunt dulces fidentius inter amicos,</l>
             
            <l n="l80">Non alio vates habitu, formaque jocari,</l>
             
            <l n="l81">Quam placuit quae Flacco olim, et qua praestitit idem</l>
             
            <l n="l82">Non unus fons est, non una est dulcis origo</l>
             
            <l n="l83">Certa voluptatis: via se in divortia scindit</l>
             
            <l n="l84">Diversa, ad Phoebi ducit quae scrupea clivum.</l>
             
            <l n="l85">Quid refert! Si fors aut longior ambitus, aut sit</l>
             
            <l n="l86">Concentus verborum alius, dum lucidus ordo</l>
             
            <l n="l87">Non desit, facilisque sibi sententia constet</l>
             
            <l n="l88">Semper ad eventum properans, et servet eumdem,</l>
             
            <l n="l89">Quem semel arripuit, numquam intermissa, tenorem?</l>
             
            <l n="l90">Sermo dum purus, placidoque simillimus amni</l>
             
            <l n="l91">Scipiadum patrias assueto lambere ripas,</l>
             
            <l n="l92">Scripta riget; mollisque lepor decus addere quoddam</l>
             
            <l n="l93">Festivum haud renuat? Species et denique rarae</l>
             
            <l n="l94">Dum sit doctrinae, quae nusquam viva coruscet,</l>
             
            <l n="l95">Sed latitans furtim sic interluceat, ut cum</l>
             
            <l n="l96">Fracta tegunt solem jaculantem spicula nubes?</l>
             
            <l n="l97">Haec si praestem igitur, si servem comodus, inquam,</l>
             
            <l n="l98">Sive meo haec ritu, seu Flacci more modoque</l>
             
            <l n="l99">Carmina scripta voces, jam nil moror invidus: illi</l>
             
            <l n="l100">Esse velim similis, quis enim non? Sed tamen et me</l>
             
            <l n="l101">Delectat mea sors, et terret gracculus, olim</l>
             
            <l n="l102">Grex avium nudo quem turpem corpore risit.</l>
             
            <l n="l103">Sat propriis, sint parva licet, levia, atque minuta,</l>
             
            <l n="l104">Mi gaudere bonis. Furem vicinia clamet,</l>
             
            <l n="l105">Si numquam prorepam, et noto tramite cedam,</l>
             
            <l n="l106">Quo Venusina aditum sibi Musa invenit ad aures</l>
             
            <l n="l107">Augusti, aut equitis plausum captavit Etrusci.</l>
             
            <l n="l108">Nec vero fieri meliora haec posse negabo,</l>
             
            <l n="l109">Et toleranda mage, institero si fortis; at ipse</l>
             
            <l n="l110">Impatiens curae, limaeque inimicus, abuti</l>
             
            <l n="l111">Arbitrio malo, quam non parere coactus</l>
             
            <l n="l112">Denique amicorum jussis; queis forte resistas</l>
             
            <l n="l113">Si primum obnixus, laudant, urgentque frequenter,</l>
             
            <l n="l114">Donec victus et ipse manus das scilicet, atque</l>
             
            <l n="l115">Te, quocumque velint abducere, agentibus offers,</l>
             
            <l n="l116">Nominis, et famae posito inconsultus amore.</l>
             
            <l n="l117">Haec Hecuba multo vetus est mage formula, et ipsi</l>
             
            <l n="l118">Deiphobae Glauci jam credo cognita. Quid tum?</l>
             
            <l n="l119">Numnam etiam vera idcirco nunc est minus? Atqui</l>
             
            <l n="l120">Perjuris quamquam videar mendacior Afris,</l>
             
            <l n="l121">Vatibus atque ipsis, quorum vanissima mens est,</l>
             
            <l n="l122">Crede mihi, haud fallo. Nam cur et mentiar? An sic</l>
             
            <l n="l123">Efficiam, vulgata situ ne scripta putrescant,</l>
             
            <l n="l124">Neve ea corrodant tineae, neve instet Arachne</l>
             
            <l n="l125">Telam nere super? Verbum non amplius addam:</l>
             
            <l n="l126">Alea jacta mihi est; quo caepi pergere, pergam,</l>
             
            <l n="l127">Hoc tibi et imponam, quodcumque est ponderis: acta</l>
             
            <l n="l128">Ad me quae attinuit, curae tu perfice partem.</l>
             
         </div>
         <div n="div2" type="poesis-epistula" met="hexameter">
            <head n="head">AD BERNARDUM BL. F. CABOGAM PATR. RHAC.</head>
            <l n="l1">Sic salvi tibi sint nati, sic optima conjux,</l>
             
            <l n="l2">Doctaque suaviloque vigeat facundia linguae,</l>
             
            <l n="l3">Dic age, qua laevi seu vi, seu numinis ira,</l>
             
            <l n="l4">Fiat de nobis, Bernarde, ut quod prius unum</l>
             
            <l n="l5">In votis fuerat, paulo post nec placeat, nec</l>
             
            <l n="l6">Sit carum? Noti quondam ignotique putabant</l>
             
            <l n="l7">Urbis amatorem te scilicet, atque videbant</l>
             
            <l n="l8">Sera vix aestate Umblam contendere, quo te</l>
             
            <l n="l9">Deliciisque, locoque inamaena haud villa vocabat.</l>
             
            <l n="l10">Spernabas Zephiros, fontes et Arionis; urbem</l>
             
            <l n="l11">Servabas: contra nunc te divellier ista</l>
             
            <l n="l12">Haud pateris de sede, olim qua Cadmus in anguem</l>
             
            <l n="l13">Mutatus fertur, traxisse volumina caudae</l>
             
            <l n="l14">Squamigerae. Quid quod cupiebas pectore toto</l>
             
            <l n="l15">Et scenam, et mimos, et nomen inane theatri,</l>
             
            <l n="l16">Impatiensque morae, seu te revocaret amica</l>
             
            <l n="l17">Nostrum utriusque (ambos nos certe digna tenere,</l>
             
            <l n="l18">Quippe bona, et culta, atque affabilis, unaque demum est</l>
             
            <l n="l19">Quacum dulce queas vel longum degere tempus;)</l>
             
            <l n="l20">Seu curae traherent aliae, tu rebus omissis</l>
             
            <l n="l21">Omnibus ad ludos currebas, quos bene sanus</l>
             
            <l n="l22">Vix amet extrema spectare a plebe popellus.</l>
             
            <l n="l23">En venit optato referens cum foenore navis</l>
             
            <l n="l24">Aera tibi, scitare aliquid; post aptius, inquis,</l>
             
            <l n="l25">Tempus erit, nocturna vocant nunc gaudia. Quod si</l>
             
            <l n="l26">Sollicitus ferat ipse cliens munuscula; tantum et</l>
             
            <l n="l27">Ut paullum maneas, supplex roget? Haud movet hilum;</l>
             
            <l n="l28">Sed fugis elusum postico, et deseris udum</l>
             
            <l n="l29">A lacrymis ac forte tibi mala multa precantem,</l>
             
            <l n="l30">Bistrio ubi insonuit, crepuere et pulpita plausu.</l>
             
            <l n="l31">Fervet scena, redi: cur stas, cur rure moraris</l>
             
            <l n="l32">Affixus, furiasque aquilonum spernis, et imbres</l>
             
            <l n="l33">Depulso autumno brumali a frigore? Dic si</l>
             
            <l n="l34">Indoleat morbo conjux, si tussis anhela</l>
             
            <l n="l35">Corripiat gnatorum aliquem, tibi scilicet ipsi</l>
             
            <l n="l36">Si gravius quid contigerit, quanam arte mederi</l>
             
            <l n="l37">Posse tibi atque illis speras? Haec omnia quondam</l>
             
            <l n="l38">Si bene te novi, metuebas. Quonam abiit mens</l>
             
            <l n="l39">Prima igitur, quonam tuus ille domesticus ardor?</l>
             
            <l n="l40">Vertit vis animum nova, in horas quae valeat nos</l>
             
            <l n="l41">Mutare: haec autem, quaenam sit, non ego prudens</l>
             
            <l n="l42">Nosse reor; sed te certe mutavit, et illud</l>
             
            <l n="l43">Eripuit studium vetus, atque insevit in imos</l>
             
            <l n="l44">Rursum aliud sensus. Cave, ne siet istud habendi</l>
             
            <l n="l45">Dirus amor; cave, ne transversum a limite recti,</l>
             
            <l n="l46">Quae nunc exagitat passim juvenesque, senesque</l>
             
            <l n="l47">Desertaque virtute, et honoris laude relicta,</l>
             
            <l n="l48">Raptet avaritiae rabies mala bellua, quaeque</l>
             
            <l n="l49">Multas in facies se vertit, cordaque fallit,</l>
             
            <l n="l50">Turpis avaritia est: nil sit cim sordibus, isto</l>
             
            <l n="l51">Nil tibi cum monstro. Cabogas oderat olim</l>
             
            <l n="l52">Haec pestis, longe et fugiebat: namque benigni</l>
             
            <l n="l53">Omnibus, et largi fuerant, non commoda, non rem,</l>
             
            <l n="l54">Non ipsam timidi pro caris fundere amicis</l>
             
            <l n="l55">Pro dulci et patria vitam, subrepere tentet</l>
             
            <l n="l56">Ne tibi, subvereor, tacito pede; cur ita? Quod te</l>
             
            <l n="l57">Esse tui absimilem jam miror. Dolia multa,</l>
             
            <l n="l58">Ut fama est, tibi plena mero laetissima spumant,</l>
             
            <l n="l59">Horrea et aggestis opibus rumpuntur: an haud sat</l>
             
            <l n="l60">Quidquid habes, velles tibi plura? Atqui ante solebas</l>
             
            <l n="l61">Dicere: si tellus tantum mihi praebeat, annum</l>
             
            <l n="l62">Quantum sufficiat durare, ego dives abunde,</l>
             
            <l n="l63">Et potior Craeso vivam et praedivite Crasso:</l>
             
            <l n="l64">Larga dedit, quod cuique satis foret. Eja iter ist hinc</l>
             
            <l n="l65">Arripe, teque refer tandem contentus in urbem.</l>
             
            <l n="l66">Non possum, clamas; suave est nova semina campis</l>
             
            <l n="l67">Tradere; cultus ager domini pinguescit ocello:</l>
             
            <l n="l68">Suave etiam colle in viridi, quas severis ipse,</l>
             
            <l n="l69">Maturis oleas baccis spectare gravatas,</l>
             
            <l n="l70">Exprimere et succum modo factis arte trapetis,</l>
             
            <l n="l71">Quem peregrinus emat multo post institor aere.</l>
             
            <l n="l72">Id sine te fiet perbelle, nec tibi credo</l>
             
            <l n="l73">Hanc dulcem tam curam, ubi jam spoliata racemis</l>
             
            <l n="l74">Vitis eget; campique horrent; metuis sed avarus</l>
             
            <l n="l75">Ne male surripiat partem tibi villicus, ut mi</l>
             
            <l n="l76">Accidere, et pigro, et fugienti taedia quaeque</l>
             
            <l n="l77">Assolet, idcirco vigilas, arcesque rapinas</l>
             
            <l n="l78">Centum oculos pandens veluti Junonius Argus.</l>
             
            <l n="l79">Nec tamen efficies multum. Manus improba furis,</l>
             
            <l n="l80">Ventus ubi extinguet nocturna ad praela lucernam,</l>
             
            <l n="l81">Aut alio amotum cura improvisa vocabit,</l>
             
            <l n="l82">Eripiet, teneris quod stillet caulibus, et quod</l>
             
            <l n="l83">Divendat: quam dextra rapax sit rustica, norunt</l>
             
            <l n="l84">Et talpae, queis dura oculos natura negavit.</l>
             
            <l n="l85">Parva cibum formica trahit, quum sole perustas</l>
             
            <l n="l86">Area conglomerat fruges; vespaeque malignae</l>
             
            <l n="l87">Undique concurrunt, madefacta ubi dolia musto.</l>
             
            <l n="l88">Ipsi etiam agricolae furentur, ut omnia, olivi</l>
             
            <l n="l89">Partem aliquam; tantum ne sit tabescere curis</l>
             
            <l n="l90">Perpetuis, quae mi stimulis praecordia figant;</l>
             
            <l n="l91">Contra ac te video sentire, et credere pridem.</l>
             
            <l n="l92">Non te, quo praesente viget, quo absente labascit</l>
             
            <l n="l93">Indiga consilii patriae movet urbis imago?</l>
             
            <l n="l94">Bella nec ipsa movent, trepidoque Europa tumultu</l>
             
            <l n="l95">Acta diu caedes inter, miserandaque damna;</l>
             
            <l n="l96">Nec jam victrici Gallorum mole refracta</l>
             
            <l n="l97">Claustra cient Rheni, Germaniaque omnis in ignes</l>
             
            <l n="l98">Subsidens dextra, laevaque objecta furori</l>
             
            <l n="l99">Martis inextincto? Frustra Claerfectius acer,</l>
             
            <l n="l100">Et senior Vurmserus ad omnes vertitur astus:</l>
             
            <l n="l101">Fertur agris effusa cohors, nec tela, nec ullos</l>
             
            <l n="l102">Permetuit casus fortunae; praecipitans ceu</l>
             
            <l n="l103">Montibus ex altis torrens ubi fertur in arva</l>
             
            <l n="l104">Agmine collecto undarum, perque aspera, perque</l>
             
            <l n="l105">Plana soli evulsos immenso gurgite pontes,</l>
             
            <l n="l106">Atque ipsas raptis cum sylvis erruit urbes.</l>
             
            <l n="l107">Haec melius quanto est audire, et quaerere, tantae</l>
             
            <l n="l108">Ecquis eris finis jam tandem cladis, et unde</l>
             
            <l n="l109">Auxilium stupefacta malis jam pectora poscant,</l>
             
            <l n="l110">Si reges socia arma negant, et foedera rumpunt?</l>
             
            <l n="l111">Di meliora? Oleae praeportans nuncia ramum,</l>
             
            <l n="l112">Illa queis hominum, caeli ridentis alumna,</l>
             
            <l n="l113">Pax iterum, pax alma adsit, quam nubila supra</l>
             
            <l n="l114">Pendentem incertis suspectant lumine pennis</l>
             
            <l n="l115">Suppliciter cupidae gentes, revocataque sacras</l>
             
            <l n="l116">Relligio stabili conjungat foedere mentes,</l>
             
            <l n="l117">Atque suos iterum mage florens visat honores.</l>
             
            <l n="l118">Quidquid erit, certe melius versabere in urbe,</l>
             
            <l n="l119">Quam repetit frater tuus ipse, atque increpat Austros</l>
             
            <l n="l120">Adriacis longum regnantes fluctibus. Ille</l>
             
            <l n="l121">Oscula et amplexus tibi portat, carus et ipsi</l>
             
            <l n="l122">Scilicet es, dulces quam nati, et candida conjux.</l>
             
            <l n="l123">Quare age jam propera, neu sit tibi turpe, caveto,</l>
             
            <l n="l124">Si quis fors illum reducem conspexerit ante,</l>
             
            <l n="l125">Audieris quam tu narrantem plurima coram.</l>
             
            <l n="l126">Si metuis lites, et murmura rauca clientum,</l>
             
            <l n="l127">Pone metus: avidis frigent subsellia muta</l>
             
            <l n="l128">Consulibus, longum et cessabit opella forensis.</l>
             
            <l n="l129">Quae tenuit te rure diu, nunc detinet illos</l>
             
            <l n="l130">Causa eadem: virtus post nummos omnibus aeque</l>
             
            <l n="l131">Jam placet, officioque micans praeponitur aurum.</l>
             
            <l n="l132">De me nil habeo, quod scribam. Donec in altos</l>
             
            <l n="l133">Repere erat colles, canibusque sagacibus omnes</l>
             
            <l n="l134">Perlustrare coturnicum latebras, bene vixi</l>
             
            <l n="l135">Contentus praeda magnum fallente laborem.</l>
             
            <l n="l136">Splendida nunc agitat bilis, nunc taedia torquent</l>
             
            <l n="l137">Contractum bruma, male et aegrotare timentem,</l>
             
            <l n="l138">Fors et erit levius te, dulcis amice, recepto.</l>
             
         </div>
         <div n="div3" type="poesis-epistula" met="hexameter">
            <head n="head">AD MICHAELEM A. F. SORGIUM PATR. RHAC.</head>
            <l n="l1">Non tu inter lusus Epidauri atque otia, Sorgi,</l>
             
            <l n="l2">Dum portum, et veteres ductus miraris aquarum,</l>
             
            <l n="l3">Laeta diu viguit quibus ista Colonia quondam,</l>
             
            <l n="l4">Omnino Aonidas liquisti. Saepe Latinos,</l>
             
            <l n="l5">Saepe etiam Grajos vates teris, atque Maronem</l>
             
            <l n="l6">Moeonidae componis; Horati et nobile carmen</l>
             
            <l n="l7">Alitis ad numeros Thebani expendere gaudes,</l>
             
            <l n="l8">Non semper quamvis in eodem tramite currant</l>
             
            <l n="l9">Certantes. Summum nimirum ille aera tranans</l>
             
            <l n="l10">Evolat ex oculis spectantum; ast alter apis ceu</l>
             
            <l n="l11">Saepe humilis tendit, thyma nec contemnit odora.</l>
             
            <l n="l12">Magnus uterque tamen; quos frustra lenta imitari</l>
             
            <l n="l13">Turba poetarum, fallor ni luscus, anhelat.</l>
             
            <l n="l14">Verum haec tu melius quae sit, nunc accipe, causa</l>
             
            <l n="l15">Interpellandi. Romae suffectus amici</l>
             
            <l n="l16">Cunichii in sedem, non natus Apolline laevo,</l>
             
            <l n="l17">Sed cultus, doctusque satis Petruccius huc mi</l>
             
            <l n="l18">Carmina Callimachi, quae non sine transtulit arte</l>
             
            <l n="l19">In Latium sermonem, ut ego legeremque et amicis</l>
             
            <l n="l20">Monstrarem, credo, misit. Legi, atque probavi</l>
             
            <l n="l21">Admirans versus tornatos, et bene comptos,</l>
             
            <l n="l22">Ac tales iterum resonae, quos reddere nolis</l>
             
            <l n="l23">Incudi. Fallit veterem nova gratia formam,</l>
             
            <l n="l24">Et Cyraeneus Latii potis incola vates</l>
             
            <l n="l25">Jam dici, ni tu dissentis. Quare age aprica</l>
             
            <l n="l26">Per loca ubi fessum spatiandi exceperit hora</l>
             
            <l n="l27">Intrarisque cubile, ad amicae lumina taedae</l>
             
            <l n="l28">Perlege contractus; tum si quid, scribito, pravi</l>
             
            <l n="l29">Invenies, moneam ut juvenem cupidumque moneri,</l>
             
            <l n="l30">Atque doceri etiam. Neque enim sibi plaudit amicus,</l>
             
            <l n="l31">Scriptorum ut vulgus, nec inani laude superbit;</l>
             
            <l n="l32">Judicium sed quaerit eorum, quos scit adunco</l>
             
            <l n="l33">Rimari naso, quid distent aera lupinis.</l>
             
            <l n="l34">Haec eadem, ut nosti, tentarunt carmina multi</l>
             
            <l n="l35">Gallorumque, Italumque, sed horum cura labori</l>
             
            <l n="l36">Nec par respondit, nec idem deterruit ausum.</l>
             
            <l n="l37">Et merito: hexametris cunctos superasse videtur</l>
             
            <l n="l38">Grandibus: ast elegos prudens vitavit, et extant</l>
             
            <l n="l39">Quicumque, intactos liquit. Fulgentior auro</l>
             
            <l n="l40">Ardet inextincta quippe et coma regia luce,</l>
             
            <l n="l41">Uvidulam a dominae fletu, quam Chloridos ales</l>
             
            <l n="l42">Sustulit in coelum, decus immortale Catulli.</l>
             
            <l n="l43">Altera et, haud pariter tentata elegia, recepta est</l>
             
            <l n="l44">In libri partem, Charitum flos, dignaque certe</l>
             
            <l n="l45">Et minio, et cedro; qualem jam carus utrique</l>
             
            <l n="l46">Nostrum Cunichius vertit, numerisque Latinis</l>
             
            <l n="l47">Inseruit, magnam cum magna Pallada pompa</l>
             
            <l n="l48">Inachidas sacro referens in fonte lavantes.</l>
             
            <l n="l49">Nempe vafer socia contentus laude videri</l>
             
            <l n="l50">Maluit; interpres quam stulte ferre secundas</l>
             
            <l n="l51">Aemulus incassum, ranae turgentis acerbo</l>
             
            <l n="l52">Territus exemplo. Quid enim, vel mollius esse</l>
             
            <l n="l53">Vel mage concinnum possit? Parnasside sculpta est,</l>
             
            <l n="l54">Ut nuper retulit per noctem visus Apollo,</l>
             
            <l n="l55">Scilicet in lauro lex haec; ne tangito quisquam,</l>
             
            <l n="l56">Quem cupidum titillat honos, et gloria famae,</l>
             
            <l n="l57">Prisca Pelasgorum sacrata volumina vatum,</l>
             
            <l n="l58">Quae semel aggressus Romano pangere cantu est</l>
             
            <l n="l59">Cunichius; vanis irrisus concidet ausis.</l>
             
            <l n="l60">Sed quid ago? Nostri nondum est obducta cicatrix</l>
             
            <l n="l61">Vulneris heu! Nondum flendi satiata cupido</l>
             
            <l n="l62">Funere tam cari capitis, quocum omnia nobis</l>
             
            <l n="l63">Gaudia rapta, omnes una periere lepores.</l>
             
            <l n="l64">Nil proprium usque adeo, nil est durabile! Quare</l>
             
            <l n="l65">Si sapimus, quodcumque aevi hoc sic degere par est,</l>
             
            <l n="l66">Semper ut hinc debere putemus abire, nec ullum</l>
             
            <l n="l67">Esse decus tantum, quod nos immitibus Orci</l>
             
            <l n="l68">Eripiat vinclis. Subeunda est omnibus una</l>
             
            <l n="l69">Atque eadem sors extrema, et linquenda voluptas,</l>
             
            <l n="l70">Quam studiis avidi conquirimus inter et artes</l>
             
            <l n="l71">Pieridum, et Sophiae. Non lubricus urgeat error,</l>
             
            <l n="l72">Non alius gliscat vesano in pectore motus;</l>
             
            <l n="l73">Fors etiam finis, fors est optanda laborum</l>
             
            <l n="l74">Meta homini. Interea felix tu vive, valensque</l>
             
            <l n="l75">Quidquid erit, perferto interritus: utere mensa,</l>
             
            <l n="l76">Utere convictu facili, discinctus, et oti</l>
             
            <l n="l77">Deliciis justi, lectos dum publica patres</l>
             
            <l n="l78">In sanctum revocet cura intermissa Senatum</l>
             
            <l n="l79">Frigoribus coeptis, atque adventante Decembri.</l>
             
            <l n="l80">Quod si etiam voces patiare monentis Ofelli,</l>
             
            <l n="l81">Hoc super addam unum; fuge saevae pocula Circes</l>
             
            <l n="l82">Nescio quo dulci spumantia nectare primum,</l>
             
            <l n="l83">Mox latice absynthi tristi mage tristia; cantus</l>
             
            <l n="l84">Et fuge Sirenum; multas quas littora circum</l>
             
            <l n="l85">Ista habitare ferunt. Diro semel ictus ab hydro</l>
             
            <l n="l86">Et virides metuit medio sub sole lacertos.</l>
             
         </div>
         <div n="div4" type="poesis-epistula" met="hexameter">
            <head n="head">AD PETRUM FR. F. SORGIUM PATR. RHAC.</head>
            <l n="l1">Jamdudum cupiens foecundae in Tauridos acta</l>
             
            <l n="l2">Visere te, matremque tuam, carasque sorores,</l>
             
            <l n="l3">Haud potui, mi Petre. Tulit nunc fama futurum</l>
             
            <l n="l4">Huc reducem quamprimum, ubi saevus desinet auster,</l>
             
            <l n="l5">Et mare se placidum sternet, pluviaeque recedent.</l>
             
            <l n="l6">Consilium laudo dignum, laetorque: facis quod</l>
             
            <l n="l7">Patricia de gente virum decet, et sapientem,</l>
             
            <l n="l8">Atque probum; frustra Chrysippi rancida ni me</l>
             
            <l n="l9">A curvo rectum secernere pagina quondam</l>
             
            <l n="l10">Edocuit, quid enim? Tibi rerum publica cura</l>
             
            <l n="l11">Commissa a populo est; tibi demandantur honores</l>
             
            <l n="l12">Praecipui; judex etiam cognoscere causas</l>
             
            <l n="l13">Diceris? At contra privis communia rebus</l>
             
            <l n="l14">Postponis, tantumque animo contendis avaro</l>
             
            <l n="l15">Noctes, atque dies, tua res ut crescat, et uni</l>
             
            <l n="l16">Sit bene? Clamosam idcirco fugis improbus urbem,</l>
             
            <l n="l17">Devitasque forum, ne quisquam commoda turbet</l>
             
            <l n="l18">Pigra, togam cogens nigrantem, et pallia longa</l>
             
            <l n="l19">Induere. An nihilum peccas, si debita spernis</l>
             
            <l n="l20">Officia? Heu miseros vexat socordia prava</l>
             
            <l n="l21">Tutorum, aut etiam fraus pupillos; tenet annos</l>
             
            <l n="l22">Jam multos lis implicitos, finemque rogantes</l>
             
            <l n="l23">Magna alios; foedo conclusus carcere squallet</l>
             
            <l n="l24">Suspectus de furto, seu de crimine caedis</l>
             
            <l n="l25">Indicta causa; et quis erit jam denique finis</l>
             
            <l n="l26">Clamitat? Absolvar, sceleris si purus, et expers;</l>
             
            <l n="l27">Si reus, haud renuo damnari legibus aequis,</l>
             
            <l n="l28">Tantum haud quaesitor desit. Quid justa petenti</l>
             
            <l n="l29">Non video, contra dices; nisi forte repones</l>
             
            <l n="l30">Putidula et Davo digna haec. Sol igneus urit</l>
             
            <l n="l31">Aestatem per longam, autumni tempore Bacchus</l>
             
            <l n="l32">Rura vocat, campique obeundi, animusque severis</l>
             
            <l n="l33">Laxandus studiis; gelidum brumare tribunal</l>
             
            <l n="l34">Adscendam, nec tussim acrem, nec acuta pavebo</l>
             
            <l n="l35">Millia tot morborum animae sic prodigus; ut te</l>
             
            <l n="l36">Nempe juvem? Media satius de plebe fuit me</l>
             
            <l n="l37">Nasci, quam tantos tibi me debere labores.</l>
             
            <l n="l38">Mitius incipiet rursum splendescere coelum,</l>
             
            <l n="l39">Advenient placidae luces, et lenior aura;</l>
             
            <l n="l40">Tum labor excitum revocabit. Siccine tandem</l>
             
            <l n="l41">In ver cura omnis recidet? Pars maxima longi</l>
             
            <l n="l42">Anni elabetur, quin de me cogitet, ac mi</l>
             
            <l n="l43">Consulat, uni omnis cui spes, et tradita primum</l>
             
            <l n="l44">Cura mei? Te post Divos venerabor ego, tu</l>
             
            <l n="l45">Me nihili facies rerum tutela mearum,</l>
             
            <l n="l46">Et columen? Fasces jamjam mihi sponte resigna</l>
             
            <l n="l47">Concessos: non vis? Cogam. Cur mutua cessant</l>
             
            <l n="l48">Officia, alterno promissa et foedera nexu?</l>
             
            <l n="l49">Hae patria a nostra, nostrisque a moenibus absunt,</l>
             
            <l n="l50">Credo equidem, voces; namque heic et plurima virtus,</l>
             
            <l n="l51">Et studiosus amor populi, juvenesque, senesque</l>
             
            <l n="l52">Patricios semper tenuit, semperque tenebit.</l>
             
            <l n="l53">Verum quanta olim turbarum incendia nosti</l>
             
            <l n="l54">Seditio faeda his scintillis exciit, utque</l>
             
            <l n="l55">In vulgus manavit atrox, nec tela, nec ignes</l>
             
            <l n="l56">Cessarunt? Quae causa ante exagitavit Athenas,</l>
             
            <l n="l57">Quae Megaram, Thebasque? An non secedere plebem</l>
             
            <l n="l58">Iratam patribus primaevo vidit in ortu</l>
             
            <l n="l59">Roma ab Aventino metuens immane periclum?</l>
             
            <l n="l60">Nec volo, sit nulla ut populi querimonia: nullo</l>
             
            <l n="l61">Quit fieri id pacto; natura quippe suapte</l>
             
            <l n="l62">Servitii querulum genus est; at justa querelis</l>
             
            <l n="l63">Absit causa, bonum cui sit commune parandum</l>
             
            <l n="l64">Si ceres aut corrupta, aut terrea prostet in urbe</l>
             
            <l n="l65">Venalis, si desit olus, si opsonia, pisces,</l>
             
            <l n="l66">Si et carnes, si sal, vinumque, oleum graveolens et</l>
             
            <l n="l67">Majori quam par pretio fortassis ematur,</l>
             
            <l n="l68">Quin tu provideas, cum debes, cumque teneris;</l>
             
            <l n="l69">Haec indignatur, furit his plebecula; sese</l>
             
            <l n="l70">Neglectam et credit. Negat hinc se ad munia sueta,</l>
             
            <l n="l71">Imperium detrectat, egeno et turbida fastu</l>
             
            <l n="l72">Sic operam locat ipsa suam, quam plurima merces</l>
             
            <l n="l73">Ut redeat. Rerum totus pervertitur ordo,</l>
             
            <l n="l74">Et pretium: non ulla auri sat copia, certant</l>
             
            <l n="l75">Usuris fructus, impensae censibus amplae,</l>
             
            <l n="l76">Vix vitam, ut tolerare queas, licet annua foetus</l>
             
            <l n="l77">Large terra ferat, licet ipsa industria lucrum</l>
             
            <l n="l78">Nautica deportet convectis undique nummis:</l>
             
            <l n="l79">Unde hoc? Nulla magistratus reverentia, nullus</l>
             
            <l n="l80">Qui praesit, praetor bene idoneus; omnis abacta</l>
             
            <l n="l81">Justitia, atque pudor, pollutis moribus atra</l>
             
            <l n="l82">Nequitia; leges sine vi, quas pauper et aeque</l>
             
            <l n="l83">Contemnit dives, nebulonum ut vivere vitam</l>
             
            <l n="l84">Possit, et arbitrio ad libitum securus abuti.</l>
             
            <l n="l85">Non ita barbati proavi sus deque sinebant</l>
             
            <l n="l86">Ferri cuncta: malos aderat custodia contra,</l>
             
            <l n="l87">Censorum et vigili cura servata vigebant</l>
             
            <l n="l88">Juraque, et augusti fuerant rata jussa Senatus.</l>
             
            <l n="l89">Nunc nova scita, novae leges conduntur in horas,</l>
             
            <l n="l90">Mutanturque, caduntque. Manent quot denique? Nullae.</l>
             
            <l n="l91">Crede hoc, si quidquam credis sapientibus: ingens</l>
             
            <l n="l92">Haud legum numerus, verum observantia laude</l>
             
            <l n="l93">Digna est; sola urbes facere, et servare beatas</l>
             
            <l n="l94">Ipsa potest. Poenas noxis illa irroget aequas,</l>
             
            <l n="l95">Queis timeant peccare homines; illa ampla rependat</l>
             
            <l n="l96">Praemia virtuti non exorabilis unquam,</l>
             
            <l n="l97">Quamquam in dona preces, fulvum et mutentur in aurum.</l>
             
            <l n="l98">Curia ubi culpis connivet, quid nisi certum</l>
             
            <l n="l99">Naufragium tandem metuendum, extremaque clades?</l>
             
            <l n="l100">Excute vecordi serpentem pectore somnum,</l>
             
            <l n="l101">Ignavumque animi torporem; quisquis habenas</l>
             
            <l n="l102">Imperii rector moliris sorte, nec ortum</l>
             
            <l n="l103">Esse puta tibi te solum, sed et omnibus una</l>
             
            <l n="l104">Civibus, et patriae; quantoque es nomine et amplo</l>
             
            <l n="l105">Nobilior censu, sic vive, ut lumina credas</l>
             
            <l n="l106">In te versa unum, totus teres, atque rotundus.</l>
             
            <l n="l107">Invidia absistet; tua per vestigia gressus</l>
             
            <l n="l108">Turba feret, nec dura pati praecepta negabit</l>
             
            <l n="l109">Exemplis edocta tuis. Non longius ibo,</l>
             
            <l n="l110">Plurave verbosus jam pergam adnectere; pubi</l>
             
            <l n="l111">Dat senium formam vivendi, exemplar et ipsi</l>
             
            <l n="l112">Plebi sunt proceres. Si clarus forte senator</l>
             
            <l n="l113">Otia discintus degat, sociisque remotis</l>
             
            <l n="l114">In triviis nocturnus obambulet; ad mediam atque</l>
             
            <l n="l115">Pantolabus ceu scurra, nepos aut perditus ille</l>
             
            <l n="l116">Ridentis salse numeris famosus Horati,</l>
             
            <l n="l117">In stratis lucem stertat, pietate fugata,</l>
             
            <l n="l118">Omni et relligione licentius; haec eadem plebs</l>
             
            <l n="l119">Natura ad vitium quando est proclivior, omnis</l>
             
            <l n="l120">Urgebit, nec turpe sibi, illicitumque putabit,</l>
             
            <l n="l121">Quod videat placuisse viris primoribus. Ergo</l>
             
            <l n="l122">Perge modum vitae sectari, quem a puero orsus</l>
             
            <l n="l123">Magna, Petre, tua, magna et cum laude parentum</l>
             
            <l n="l124">Coepisti; nec facta aliorum, aut dicta sequare,</l>
             
            <l n="l125">Pronus agat quamvis raptum in declivia torrens.</l>
             
            <l n="l126">Tu tibi sis ratio vivendi, et regula, fastu</l>
             
            <l n="l127">Amoto ludisque: tibi respublica qualem</l>
             
            <l n="l128">Cumque dabit curam, sancte, integreque geratur.</l>
             
            <l n="l129">Nec tamen interea patrias tu sperne Camoenas</l>
             
            <l n="l130">Haud genitore minor; fuerisque accomoda nactus</l>
             
            <l n="l131">Otia ubi, vel rure moras septembribus horis</l>
             
            <l n="l132">Tranquillas, vel in urbe trahens, quod Gundula liquit</l>
             
            <l n="l133">Imperfectum opus Osmani, tu perfice; quando </l>
             
            <l n="l134">Versibus ante alios patriis excellere dicunt,</l>
             
            <l n="l135">Primaque dant ultro tibi nostri serta poetae.</l>
             
         </div>
         <div n="div5" type="poesis-epistula" met="hexameter">
            <head n="head">AD JOANNEM BL. F. BOSDARIUM PATR. RH.</head>
            <l n="l1">Quamvis edoctus Senis, urbe inter Hetruscas</l>
             
            <l n="l2">Morataque bene et nitida semperque vigente</l>
             
            <l n="l3">Artibus ingenuis, et praeceptoribus aucta</l>
             
            <l n="l4">Eximiis, satis ipse tibi jam consulis, et das</l>
             
            <l n="l5">Non vanam frugis maturae spem; tamen audi,</l>
             
            <l n="l6">Ipse etiam quid nunc tibi dicit avunculus, et quid</l>
             
            <l n="l7">Censet, nec sapiens, nec multo callidus usu,</l>
             
            <l n="l8">Verum sollicitus de te, dulcissime rerum</l>
             
            <l n="l9">Bosdari. Scis, et puerum quam semper amarim,</l>
             
            <l n="l10">Et nunc vernantem primaevo in flore juventae</l>
             
            <l n="l11">Carum habeam. A superis nutricula possit alumno</l>
             
            <l n="l12">Quod petere, id dederunt dii scilicet, oris honorem,</l>
             
            <l n="l13">Ingenium, vires, census natalibus aptos,</l>
             
            <l n="l14">Indolis et speciem generosae: caetera perges</l>
             
            <l n="l15">Dum tibi procurare, haec fors audisse juvabit,</l>
             
            <l n="l16">Sint licet e trivio desumpta rudique Minerva.</l>
             
            <l n="l17">In patriae primum incipiens tu vivere luce</l>
             
            <l n="l18">Cunctorum prostas oculis, liberque vagaris</l>
             
            <l n="l19">Libera in urbe, procaci etiam, pariterque maligna,</l>
             
            <l n="l20">Ut mos plerumque est hominum, quos moenia gyro</l>
             
            <l n="l21">Angusto includunt, nec magna negotia turbant.</l>
             
            <l n="l22">Incessum, vocem, gestus, habitumque notabunt,</l>
             
            <l n="l23">Si licet, et sensus, tacita quos mente revolvis,</l>
             
            <l n="l24">Discutient, pravi si quid nanciscier in te</l>
             
            <l n="l25">Forte queant. Quare tantum nil sit tibi curae,</l>
             
            <l n="l26">Quantum ne offendas quemquam: sic omnia dicta</l>
             
            <l n="l27">Factaque judicio prudens moderare, superbum</l>
             
            <l n="l28">Ne vel inurbanum latrans vicinia clamet,</l>
             
            <l n="l29">Et matrem miseram vocet, et me damnet eumdem,</l>
             
            <l n="l30">Qui fuerim nati mittendi maximus auctor</l>
             
            <l n="l31">Italiae ad fines. Sine fastu comis, apertus,</l>
             
            <l n="l32">Indulgens pariter summis videaris, et imis,</l>
             
            <l n="l33">Quidquid agas, fuerisque ubicumque: externa caveto</l>
             
            <l n="l34">Plus justo laudes patriisque opponere certes</l>
             
            <l n="l35">Moribus: excusa, ni facta domestica possis</l>
             
            <l n="l36">Commendare. Bonus civisque videbere, erisque</l>
             
            <l n="l37">Jucundus, queiscum debes convivere, prima est</l>
             
            <l n="l38">Quae nempe ac potior sapientia. Fama sequetur</l>
             
            <l n="l39">Optima apud multos, ni et fallor, amabere, quod sat,</l>
             
            <l n="l40">Atque etiam plerisque placebis. Posse placere</l>
             
            <l n="l41">Omnibus, haud ulli concessum est; ipsaque virtus</l>
             
            <l n="l42">Immodico splendore oculos si praegravat, urit.</l>
             
            <l n="l43">Testis Aristides, qui vulgo est justus Athenis</l>
             
            <l n="l44">Quondam habitus: cuidam non noto, hoc nomine tantum</l>
             
            <l n="l45">Displicuit, poenamque tulit clarissimus exul.</l>
             
            <l n="l46">Nulla in re nimius videare; audacia longe</l>
             
            <l n="l47">Absit, et altisonans nimiae fiducia linguae:</l>
             
            <l n="l48">Semper ama medium; jucunda modestia semper.</l>
             
            <l n="l49">Effuge praecipitem, qui nunc dominatus in urbe</l>
             
            <l n="l50">Bacchatur, luxum; sed et ipsas effuge sordes</l>
             
            <l n="l51">Lucra et, quae melius quaerat Muscicus apella</l>
             
            <l n="l52">Russius et compar, soliti corradere nummos.</l>
             
            <l n="l53">Officiis certa, majori assurge, caputque</l>
             
            <l n="l54">Pronum aperi, facilis responde, ac redde salutem:</l>
             
            <l n="l55">His amor haud spretis, odiumque paratur omissis.</l>
             
            <l n="l56">Nec cursare foro placeat, nec compita obire,</l>
             
            <l n="l57">Atque puellarum venari exerta fenestris</l>
             
            <l n="l58">Ora levi, et clausis garrire in nocte tabernis</l>
             
            <l n="l59">Sorbentem calidos rores, et gutture olentis</l>
             
            <l n="l60">Fumi exalantem nebulas; aut quaerere, crure,</l>
             
            <l n="l61">Ne gravius memorem quidquam atque obprobria tangam,</l>
             
            <l n="l62">Moevia num curvo, num sit Calfurnia recto?</l>
             
            <l n="l63">Tesserulis socios inter si forte joceris,</l>
             
            <l n="l64">Alea sit vacuo lusus, non questus avaro,</l>
             
            <l n="l65">Atque hilares pariter victus victorque recedant.</l>
             
            <l n="l66">Haec ubi prima tuae ceu fundamenta futurae</l>
             
            <l n="l67">Constitues vitae, multum mihi saepe monendus</l>
             
            <l n="l68">Rursus eris, fervet dum sanguis, dumque voluptas</l>
             
            <l n="l69">Ducit inexpertum vitiosa ad gaudia, cautus</l>
             
            <l n="l70">Desidiam ut vites. Venatibus otia falle</l>
             
            <l n="l71">Et cursu spumantis equi; pila missilis artus</l>
             
            <l n="l72">Innocuis agiles ludis exerceat, atque</l>
             
            <l n="l73">Ficta reluctantem sumptis mucronibus hostem</l>
             
            <l n="l74">Pugna vocet; lyra pulsa sonet, choreasque per artem</l>
             
            <l n="l75">Ducere et ad numeros vestigia flectere cogat.</l>
             
            <l n="l76">Haec te digna quidem cura est; his tempora ludis</l>
             
            <l n="l77">Grata trahes, animum quando majoribus aegrum</l>
             
            <l n="l78">A studiis laxare voles. An credis in arcem</l>
             
            <l n="l79">Palladiam ascendisse, quod ipso a limine clausas</l>
             
            <l n="l80">Intus opes vidisse datum tibi? Longius abstas</l>
             
            <l n="l81">Quo propius te accesse putas: vix semita aperta</l>
             
            <l n="l82">Prima tibi doctrinae, et jam ceu fine potitus</l>
             
            <l n="l83">Cessabis; nec tu per amoeni culmina Pindi</l>
             
            <l n="l84">Pieridum immixtus thyaso sitientia labra</l>
             
            <l n="l85">Proluere audebis vel hyantaea Aganippe</l>
             
            <l n="l86">Pegaseo vel fonte? Videri coelum undique stellis</l>
             
            <l n="l87">Fulgere? Quid circum solem flammantia volvit</l>
             
            <l n="l88">Astra, quid in curvas ducit, revocatque choreas</l>
             
            <l n="l89">Diverso in spatio, diverso et tempore semper</l>
             
            <l n="l90">Mercurium, Venerem, Terram, Martemque rubentem</l>
             
            <l n="l91">Atque Jovem, atque senem Saturnum? Quae mora tardat</l>
             
            <l n="l92">Crinitas per inane faces, quae noctibus aequat</l>
             
            <l n="l93">Luces causa pares? Quid ventos excitat, et quae</l>
             
            <l n="l94">Vis mare nunc reprimit, nunc aestu surgere cogit,</l>
             
            <l n="l95">Alternatque vices? Aura, amnes, viscera terrae</l>
             
            <l n="l96">Num nova non cupidis produnt miracula rerum,</l>
             
            <l n="l97">Invitantque ausus hominum? Quid saecla ferarum,</l>
             
            <l n="l98">Omnigenumque animantum, alis seu corpora librant,</l>
             
            <l n="l99">Seu pinnis agitant, seu spiris prona volutant,</l>
             
            <l n="l100">Non rapiunt animum? Felix cognoscere tantas</l>
             
            <l n="l101">Qui potuit causas, caecosque recludere fontes!</l>
             
            <l n="l102">Felix et qui ausus tantum tentare! Juventa</l>
             
            <l n="l103">Dum calet, o quanto hoc melius fruerere labore</l>
             
            <l n="l104">Urgendo quam segnis inertes temporis horas!</l>
             
            <l n="l105">Quid quod et ipsius generis tu jure teneris</l>
             
            <l n="l106">Notitiis rerum variis formare animum, ac te</l>
             
            <l n="l107">Imbuere, ut possis curare negotia praesens</l>
             
            <l n="l108">Non tua dumtaxat, sed quando postulat usus</l>
             
            <l n="l109">Ipsa aliena etiam? Proin est doctrina paranda</l>
             
            <l n="l110">Apta tibi: neque enim diffusa scientia venis</l>
             
            <l n="l111">Una patricio serpit cum sanguine, multi</l>
             
            <l n="l112">Ut male nunc fortasse putant genitoribus orti</l>
             
            <l n="l113">Nobilibus juvenes. Pubem maturior aetas</l>
             
            <l n="l114">Excipiet, levibusque jocis succedet honorum</l>
             
            <l n="l115">Ambitio; praetor seu judex reddere quondam</l>
             
            <l n="l116">Cuique suum debebis, et idem condere leges,</l>
             
            <l n="l117">Causarum aut nodos, dubiosque evolvere nexus</l>
             
            <l n="l118">Patronis studia hinc atque hinc adversa sequutis.</l>
             
            <l n="l119">Qui facies recte, qui tanto munere fungi</l>
             
            <l n="l120">Quibis, dic sodes, ni jus commune tenetur,</l>
             
            <l n="l121">Ni patrium penitus sedet alta in mente receptum</l>
             
            <l n="l122">Ipsa et naturae lex prima, unde omnia manant?</l>
             
            <l n="l123">Publica saepe itidem patres sententia poscet,</l>
             
            <l n="l124">Resque erit aut ratione, aut exemplis agitanda</l>
             
            <l n="l125">Haustis historiae claris e fontibus. Haeres</l>
             
            <l n="l126">Incertus, titubasque; modo huc modo laberis illuc.</l>
             
            <l n="l127">Et merito: nam quae suspenso digna senatu</l>
             
            <l n="l128">Verba seres, sophiae doctis penetralibus expers</l>
             
            <l n="l129">Ac rerum et populorum ignarus? Perdidit urbes,</l>
             
            <l n="l130">Et perdet, mihi crede, pudenda inscitia plures,</l>
             
            <l n="l131">Quam furor hostilis vel edacis temporis aevum.</l>
             
            <l n="l132">Sit patriae tibi magnus amor, sit cura tuendae,</l>
             
            <l n="l133">Justitiam et semper colito: quidquid tibi rectum</l>
             
            <l n="l134">Atque pium fuerit visum, nec gratia, nec vis</l>
             
            <l n="l135">Ullius impediat, quin firmum sit, maneatque,</l>
             
            <l n="l136">Quantum in te est, fixum: frustra seducere tentent</l>
             
            <l n="l137">Muneribusve minisve; ut circum saxa sonantes</l>
             
            <l n="l138">Franguntur fluctus euris turbantibus aequor;</l>
             
            <l n="l139">Sic clades minitata, oblataque munera vano</l>
             
            <l n="l140">Nequidquam assultu quatiant immobile pectus.</l>
             
            <l n="l141">Imperii haec virtus sit murus aheneus: illam</l>
             
            <l n="l142">Qui fugiunt, ponant et honorum insignia, et omnes</l>
             
            <l n="l143">Nominis ac generis titulos, fex ultima plebis,</l>
             
            <l n="l144">Venales animae ac viles. Cane pejus et angue</l>
             
            <l n="l145">Vitandum est ne turpe animum juvenilibus annis</l>
             
            <l n="l146">Dedecus inficiat, prolapsumque improba raptet</l>
             
            <l n="l147">In vitium mox consuetudo, admissaque culpa.</l>
             
            <l n="l148">Quos videas sine noxa et clara excellere laude,</l>
             
            <l n="l149">Hos sequere, horum animo propone exempla: pudebit,</l>
             
            <l n="l150">Cum meliora habeas, non et melioribus uti.</l>
             
            <l n="l151">Quod superest, venerare Deum, quem semper adesse</l>
             
            <l n="l152">Crede tibi, ac mentis scrutari arcana repostae</l>
             
            <l n="l153">Ultorem scelerum largitoremque bonorum;</l>
             
            <l n="l154">Hic primus fons esto, haec ultima linea rerum.</l>
             
         </div>
         <div n="div6" type="poesis-epistula" met="hexameter">
            <head n="head">AD MICHAELEM GARGUREVICHIUM MEDICUM PRAESTANTISSIMUM CIV. RHAC.</head>
            <l n="l1">Claro Poeonia doctum qui dixit in arte</l>
             
            <l n="l2">Induperatori similem, non ille recessit</l>
             
            <l n="l3">Avius a vero, Michael doctissime, Coi</l>
             
            <l n="l4">Fama senis; multum sed, crede, et vidit, et acri</l>
             
            <l n="l5">Ingenio valuit, si res contendere rebus,</l>
             
            <l n="l6">Et conferre velis. Lituos, et Martia signa</l>
             
            <l n="l7">Nominis et magni strepitum si denique demas,</l>
             
            <l n="l8">Qui potior medico dux est? Fors Mater Achillem</l>
             
            <l n="l9">Tradidit idcirco Chironi, usumque medendi,</l>
             
            <l n="l10">Bellandique artes heros ut disceret una.</l>
             
            <l n="l11">Namque ducis quae cura? Ille hostem e finibus arcet</l>
             
            <l n="l12">Atque ferum, inrumpit si qua improvisus, et agros</l>
             
            <l n="l13">Vastat, agens praedas, quatiensve insultibus arces,</l>
             
            <l n="l14">Auxilio properans aut campis cedere cogit,</l>
             
            <l n="l15">Aut sumptis propere telis decernere litem.</l>
             
            <l n="l16">Quid medici? Nostro nimirum a corpore pestes,</l>
             
            <l n="l17">Insidias vitae quae tendunt semper, et errant</l>
             
            <l n="l18">Innumerae numero nos circum, avertere curant;</l>
             
            <l n="l19">Tum si qua insedit subito vis, ferre nec arma</l>
             
            <l n="l20">Apta, nec absistunt furias compescere morbi</l>
             
            <l n="l21">Scrutantes armamentaria pharmacopejae,</l>
             
            <l n="l22">Donec parta salus redeat. Nec multa; notandi</l>
             
            <l n="l23">Hac quoque re nimium similes. Culpatur uterque,</l>
             
            <l n="l24">Si coepto exciderit victus; laudatur et idem,</l>
             
            <l n="l25">Rem bone si gessit prudens ac strenuus: omnem</l>
             
            <l n="l26">Vulgus ab eventu culpam namque aestimat, atque</l>
             
            <l n="l27">Virtutem a socia fortuna. Quisquis at aequus</l>
             
            <l n="l28">Iudicat, hoc nulli mortali e sanguine novit</l>
             
            <l n="l29">Esse datum, quamvis multa illum industria tollat,</l>
             
            <l n="l30">Et votis gaudere bonis, et vincere semper,</l>
             
            <l n="l31">Cum Martis fortuna anceps pariterque medentum.</l>
             
            <l n="l32">In trutina studium ponendum est, curaque, qua quis</l>
             
            <l n="l33">Usus in arte sua valuit, successus et aeque</l>
             
            <l n="l34">Pensandus, quicumque fuit. Si pondera culpa</l>
             
            <l n="l35">Haud premet aequatae lancis, quin altius acta</l>
             
            <l n="l36">Evehet ad coelum virtus; quicumque ita sese</l>
             
            <l n="l37">Gesserit, optato non defraudandus honore</l>
             
            <l n="l38">Expectare potest meritae praeconia laudis,</l>
             
            <l n="l39">Ut res cumque cadant. Te vero, maxima cujus</l>
             
            <l n="l40">Virtus, et fortuna fuit, queis laudibus ornem</l>
             
            <l n="l41">Aeacida celebrande mage, et Chirone magistro,</l>
             
            <l n="l42">O sate Hygea alma, deducte et origine ab ipsa</l>
             
            <l n="l43">Asclepi veneranda? Ejus tu numinis haeres</l>
             
            <l n="l44">Arte bona geminas e nigri faucibus Orci</l>
             
            <l n="l45">Ad superas revocasti oras lucemque sorores,</l>
             
            <l n="l46">Dilectasque mihi, et consanguinitate propinquas,</l>
             
            <l n="l47">Laude et florentes multa. Saevo utraque morbo</l>
             
            <l n="l48">Languida et atritis heu viribus aegra jacebat</l>
             
            <l n="l49">Persephones metuens instantis jura severae,</l>
             
            <l n="l50">Hostilemque manum, cum tu miseratus acerbum</l>
             
            <l n="l51">Exitium, et Phoebi solers accinctus ad artes</l>
             
            <l n="l52">Fecisti melius fractis confidere rebus,</l>
             
            <l n="l53">Puallatim ammissam et rursum sperare salutem.</l>
             
            <l n="l54">Quam digitis tibi saepe petita arteria, quanto</l>
             
            <l n="l55">Et studio pulsus numerabas gnavus et omnem</l>
             
            <l n="l56">Causam explorabas morbi, linguamque notabas,</l>
             
            <l n="l57">Atque oculorum aciem, atque ipsum sudoris odorem</l>
             
            <l n="l58">Pervigil invisens, et convenientia signis</l>
             
            <l n="l59">Pharmaca distribuens? Tua magna industria vicit,</l>
             
            <l n="l60">Et dirae pepulit metuenda pericula sortis.</l>
             
            <l n="l61">Jam redit, et fessis vigor artubus, et color ori</l>
             
            <l n="l62">Purpureus, jam forma nitet gratissima, qualem</l>
             
            <l n="l63">Ante habuere, sibi et qualem pulcherrima Cypri</l>
             
            <l n="l64">Illa Dea, et Charites cuperent, et quotquot ubique</l>
             
            <l n="l65">Mirata est olim formosas Graecia nymphas,</l>
             
            <l n="l66">Taygeti cum forte jugis bona turba Dianae,</l>
             
            <l n="l67">Peneum aut propter muscoso in margine ludit.</l>
             
            <l n="l68">Utraque par Helenae matri est; quam, cur mea quod sit</l>
             
            <l n="l69">Ipsa soror; dubitem foecundo dicere partu</l>
             
            <l n="l70">Mnemosynen, quando una novem laetissima natas</l>
             
            <l n="l71">Edidit et numero Musarum et Apolline dignas?</l>
             
            <l n="l72">Et nunc illa quidem sese miratur in ore</l>
             
            <l n="l73">Natarum generis florens, et prole nepotum</l>
             
            <l n="l74">Multiplici et crescenti ad avitum gentis honorem.</l>
             
            <l n="l75">Heu quantum matri luctum sors dura parabat,</l>
             
            <l n="l76">Quantum etiam fratri, carisque sororibus! At non</l>
             
            <l n="l77">Ulli majorem, tibi quam, Bernarde, tibique</l>
             
            <l n="l78">Boniada, Parcea si quid crudelius ausae</l>
             
            <l n="l79">Foedera conjugii rupissent, fidi et amoris</l>
             
            <l n="l80">Pignora liquissent tanto moerentia casu.</l>
             
            <l n="l81">Sed trepidi cessere metus: tuque optime sentis,</l>
             
            <l n="l82">Atque vides, quanta est tua laus. Non vita duabus</l>
             
            <l n="l83">Matribus optato nunc munere reddita per te,</l>
             
            <l n="l84">Sed multis jam parta simul: felicia plaudunt</l>
             
            <l n="l85">Gaudia ubi tristi resonabant omnia fletu.</l>
             
            <l n="l86">His salvis Caboga minor nunc additus ipse</l>
             
            <l n="l87">Per te utinam longi quamprimum expellere possit</l>
             
            <l n="l88">Reliquias morbi, quique illum nunc male torquet,</l>
             
            <l n="l89">E capite humorem dimittere; nulla triumpho</l>
             
            <l n="l90">Digna magis laus hac, nulla et victoria Phoebi</l>
             
            <l n="l91">Ante fores quae scripta aeterno in marmore vivat,</l>
             
            <l n="l92">Ac duraturis referat tua nomina fastis</l>
             
            <l n="l93">Inter Baglivum Plancumque, Epidauria tellus</l>
             
            <l n="l94">Quos tibi produxit similes, foret alter ut Istri</l>
             
            <l n="l95">Utilis ad ripas, Tyberinas alter ad arces.</l>
             
            <l n="l96">Tum si fors vivent mea carmina, in his quoque vives</l>
             
            <l n="l97">Non unquam certe mihi carior, hoc, bone, munus</l>
             
            <l n="l98">Quam cum praestiteris cupido tua ab arte profectum,</l>
             
            <l n="l99">Qua catus eximia polles, ac jure triumphas.</l>
             
         </div>
         <div n="div7" type="poesis-epistula" met="hexameter">
            <head n="head">AD PETRUM ALETIUM V.C.</head>
            <l n="l1">Suave canit lepidi Cordarae, et candida Musa</l>
             
            <l n="l2">Cunichii: gratum est proin munus; epistola, sed qua</l>
             
            <l n="l3">Auxisti donum, multo quoque gratior: omnis</l>
             
            <l n="l4">Nam a capite ad talos ita molli splendida cultu</l>
             
            <l n="l5">Exornata nitet, nil ut concinnius ipse</l>
             
            <l n="l6">A multo norim jam tempore, dulcis Alethi,</l>
             
            <l n="l7">Et Phoebo dilecte. Quod autem impellis, ut ire</l>
             
            <l n="l8">Docta per ora virum permittam carmina foetus</l>
             
            <l n="l9">Nec culti ingenii, nec dignos pumice, recte</l>
             
            <l n="l10">Fors facis, ignarus si credis posse placere</l>
             
            <l n="l11">Versus, quos nec longa dies, nec lima polivit.</l>
             
            <l n="l12">Sed contra sentisque putasque. An salsior ergo</l>
             
            <l n="l13">Ludis, et irrisum gaudes sic prodere amicum?</l>
             
            <l n="l14">Nil mihi plus aequo tribuas; nec quod tuus haud mos</l>
             
            <l n="l15">Frontis ad urbanae subrepas dicta. Ego paucis</l>
             
            <l n="l16">Et vixi notus, vivamque, ut fata volent me.</l>
             
            <l n="l17">Multa quod emisi stultus, fors poenitet; aut hoc </l>
             
            <l n="l18">Delectat solum, qoud tristes nempe labore</l>
             
            <l n="l19">Haud injucundo quaesivi fallere curas.</l>
             
            <l n="l20">Post obitum qiuid erit de rebus, quas male scripsi,</l>
             
            <l n="l21">Vel fors recte etiam, prudens et quaerere omitto,</l>
             
            <l n="l22">Et famam haud curo, quae non audita sonabit,</l>
             
            <l n="l23">Ipse ubi non adero. Mea vel mittantur in ignes</l>
             
            <l n="l24">Scripta, vel in vicum vendentem sal, piper, et thus,</l>
             
            <l n="l25">Ignoscam haeredi facilis, culpamque remittam.</l>
             
            <l n="l26">Cunichides meus ille et vixit magnus, et usque</l>
             
            <l n="l27">Major florescet, sors quamquam indebita coeca</l>
             
            <l n="l28">Nocte premat reliquos venae tam divitis haustus.</l>
             
            <l n="l29">Illius exemplo tu, cui et vis et favet aetas</l>
             
            <l n="l30">Haud studii impatiens, nisumque intende, novosque</l>
             
            <l n="l31">Aude alacer fontes aperire, et promere vastae</l>
             
            <l n="l32">Mentis opes, pleno jam nunc quas pectore condis</l>
             
            <l n="l33">Argivis pariter doctus, Latiisque Camoenis,</l>
             
            <l n="l34">Ad quas grandiloquus tibi calcar avunculus addit,</l>
             
            <l n="l35">Gnavus uti curras. Ego radens littora in altum</l>
             
            <l n="l36">Plaudam solventi tibi vela haud invidus, ac te</l>
             
            <l n="l37">Suspiciens merita redimitum tempora lauro</l>
             
            <l n="l38">Laetus io! dicam, patriae nova gloria surgit.</l>
             
         </div>
         <div n="div8" type="poesis-epistula" met="hexameter">
            <head n="head">AD THOMAM JAC. F. BASSEGLIUM PATR. RH.</head>
            <l n="l1">Bassegli, externos longeque diuque vagate</l>
             
            <l n="l2">Per populos, pulcro doctrinae illectus amore</l>
             
            <l n="l3">Dum gaudes coetus sapientum invisere, et urbes,</l>
             
            <l n="l4">Et mores hominum varios cognoscere, qualis</l>
             
            <l n="l5">Visa tibi reduci patria est, quam liquimus ambo</l>
             
            <l n="l6">Diversis animis studia et diversa sequuti</l>
             
            <l n="l7">Imberbes? Suave est noto requiescere nido,</l>
             
            <l n="l8">Et natale solum post longum visere tempus,</l>
             
            <l n="l9">Amplectique suos. Felix non vita tumultus</l>
             
            <l n="l10">Inter, et ingentes fortunae mobilis aestus</l>
             
            <l n="l11">Degitur; ast animus turbarum nescius, et mens</l>
             
            <l n="l12">Sorte sua cum laeta haud ullis angitur intus</l>
             
            <l n="l13">A vitiis. Sint clara licet, sint grandia passim,</l>
             
            <l n="l14">Quae possint alibi cupidum monumenta tenere,</l>
             
            <l n="l15">Atque boni specie vana suspendere hiantem;</l>
             
            <l n="l16">Hic quoque terrarum non displicet angulus, aer</l>
             
            <l n="l17">Purus ubi et ventis perflatus mollibus almam</l>
             
            <l n="l18">Temperiem coeli praestat, camposque feraci</l>
             
            <l n="l19">Rore fovet, variosque suo dat tempore foetus.</l>
             
            <l n="l20">Non virides oleae desunt; non parca racemis</l>
             
            <l n="l21">Luxurians gravidis spumat vindemia, et ipsa</l>
             
            <l n="l22">Inter saxa ceres, plenis flavescit aristis.</l>
             
            <l n="l23">Alituum genus omne frequens, armentaque ludunt,</l>
             
            <l n="l24">Et simae tondent late dumeta capellae,</l>
             
            <l n="l25">Mellaque apes stipant non decedentia hymetto.</l>
             
            <l n="l26">Heic portus pelagique sinus; heic turbidus iras</l>
             
            <l n="l27">Adria deponit, nusquam piscosior, oras</l>
             
            <l n="l28">Quam circum has, nusquam foecundior ostrea ferre</l>
             
            <l n="l29">Lucrinumque lacum, et claras vincentia Bajas,</l>
             
            <l n="l30">Quam gemini contingit ubi confinia stagni.</l>
             
            <l n="l31">Acre hominum genus est, animisque et robore pollet</l>
             
            <l n="l32">Ingenii magno, jubeas seu Palladis artes,</l>
             
            <l n="l33">Pieridum seu dona sequi, atque arcana Mathesis.</l>
             
            <l n="l34">Libertatis amans, decoris quoque; grandia adurgens</l>
             
            <l n="l35">Plus aequo fortasse, aura si lenis amica</l>
             
            <l n="l36">Aspiret ventus; si contra, vela remittit,</l>
             
            <l n="l37">Abjectumque jacet, patiturque senescere vires.</l>
             
            <l n="l38">Omnibus est terris vitanda illa improba Siren</l>
             
            <l n="l39">Desidia; his autem inprimis, ignavia circum</l>
             
            <l n="l40">Barbara finitimae gentis quibus addere calcar</l>
             
            <l n="l41">Et stimulos deberet, ament ut sponte laborem,</l>
             
            <l n="l42">Insudentque alacres operi. Quid? Dicere vera</l>
             
            <l n="l43">Num dubitem, patriaeque malus num tangere amatae</l>
             
            <l n="l44">Permetuam labes? Alitur si forte recuses</l>
             
            <l n="l45">Ferre manus, vitium; manant contagia, vulnus</l>
             
            <l n="l46">Ni retegas. Aliqua hinc igitur speranda medela,</l>
             
            <l n="l47">Solamenque malo, surdas emissa per aures</l>
             
            <l n="l48">Si non dicta ibunt. Heic agri cura colendi est,</l>
             
            <l n="l49">Triptolemi quondam fuerat quae tempore in usu,</l>
             
            <l n="l50">Scilicet atque artes variae exercentur, ut olim</l>
             
            <l n="l51">Secla hominum duro de saxo enata superstes</l>
             
            <l n="l52">Deucalion monuit. Nil tot labentibus annis</l>
             
            <l n="l53">Inventum effictumque, addat quod rebus honorem,</l>
             
            <l n="l54">Et pretium. Quaedam vexat socordia prava,</l>
             
            <l n="l55">Igniculos animorum omnes quae extinguit, et una</l>
             
            <l n="l56">Quod mirum est, luxus ingentem accendit amorem.</l>
             
            <l n="l57">Non fictor, sculptorve bonus, pictorve; nec ullum</l>
             
            <l n="l58">Rerum paene genus, queis tecta ornamus, et artus</l>
             
            <l n="l59">Contegimus, nostrum pote dici. Advecta supellex,</l>
             
            <l n="l60">Et vestis: sordent quaecumque heic extudit usus,</l>
             
            <l n="l61">Laudanturque adscita procul. Sic omne lucellum</l>
             
            <l n="l62">Hinc abit, et miserae crescunt incommoda plebis;</l>
             
            <l n="l63">Ad furta et fraudes urget quam turpis egestas.</l>
             
            <l n="l64">Num qua magistratus damnosa incuria partem</l>
             
            <l n="l65">Hujus habet culpae? Num jura haud provida ferre</l>
             
            <l n="l66">Auxilium cessant, foedumque arcere veternum?</l>
             
            <l n="l67">Nonne videns matres juvenesque incedere dicas</l>
             
            <l n="l68">Divitias Indi nempe affluxisse beati,</l>
             
            <l n="l69">Pactolique aurum? Tantis quaesita renidet</l>
             
            <l n="l70">Forma opibus, mutatque novati munera cultus,</l>
             
            <l n="l71">Et Venetum, et Ligurum potis exaturare rapinas,</l>
             
            <l n="l72">Non cupidum exhaurire animum. Redimicula, mitras,</l>
             
            <l n="l73">Velaque, et illusos flores, et serica texta</l>
             
            <l n="l74">Miramur passim volitare. Haud ulla carina</l>
             
            <l n="l75">Advenit externis repetens haec litora ab oris,</l>
             
            <l n="l76">Multa peregrinae quin secum millia mercis</l>
             
            <l n="l77">Advehat. Haud petitur, quanti est, cerebrosa recentem</l>
             
            <l n="l78">Quem fingat novitas ornatum, quemque venustum</l>
             
            <l n="l79">Asserat: extemplo coemit florentior aetas</l>
             
            <l n="l80">Posthabito generis, patrii et discrimine census,</l>
             
            <l n="l81">Prodiga, et ad nugas conversa, inimicaque nummi.</l>
             
            <l n="l82">At quam laeta diu sors haec durabit? An usque </l>
             
            <l n="l83">Copia de pleno fundet sua munera cornu?</l>
             
            <l n="l84">Sic utinam faxit lucri Cyllenius auctor</l>
             
            <l n="l85">Et bona Tethys opum nostrarum provida nutrix,</l>
             
            <l n="l86">Ipsaque nos ipsos det fallere posse Laverna!</l>
             
            <l n="l87">Sed vereor, ne prisca brevi nos tempore visat</l>
             
            <l n="l88">Pauperies, neu sera premat sapientia rebus</l>
             
            <l n="l89">Omnibus exhaustos et sanae frugis egentes.</l>
             
            <l n="l90">Quid juvat argenti convectum pondus, et auri,</l>
             
            <l n="l91">Si, velut aeratis cum se unda canalibus effert,</l>
             
            <l n="l92">Nulla manent heic signa, iterumque relabitur oras</l>
             
            <l n="l93">Hinc alias, iterumque alienae commoda gentis</l>
             
            <l n="l94">Auctat alitque opibus? Tunc tantum industria prodest </l>
             
            <l n="l95">Nautica, quam nostri totis nunc viribus urgent</l>
             
            <l n="l96">Certantes, gnavum cum vividus ardor ad artes</l>
             
            <l n="l97">Multiplices acuit populum, numerosaque lucrum</l>
             
            <l n="l98">Cum soboles certos vitae convertit in usus,</l>
             
            <l n="l99">Et stabiles inquirit opes, intactaque curvis</l>
             
            <l n="l100">Vomeribus sive arva serit, sive educat ulmos,</l>
             
            <l n="l101">Seu pecudes pascit, seu scalpit robora ferro,</l>
             
            <l n="l102">Assiduoque labore opera inter dura senescit</l>
             
            <l n="l103">Nunc linum subigens, nunc lanae vellera texens.</l>
             
            <l n="l104">His studiis hac mente vigent non ulla perosae</l>
             
            <l n="l105">Damna revolventis fortunae tristia gentes;</l>
             
            <l n="l106">His et aluntur opes: fervens industria curis</l>
             
            <l n="l107">Excitat ingenium, labor et bonus omnia vincit.</l>
             
            <l n="l108">Si non planities camporum, et prata virescunt</l>
             
            <l n="l109">Florea, si colles nudus lapis obtegit atque</l>
             
            <l n="l110">Glarea, cur moros bombycum in pabula cessant</l>
             
            <l n="l111">Conserere, et truncos late vivacis olivae?</l>
             
            <l n="l112">Cur vagus ipse amnis, veteres qui interfluit undis</l>
             
            <l n="l113">Enchelios, non in rivos diductus, et omnem</l>
             
            <l n="l114">Per vallem sparsus nunc his nunc dividit illis</l>
             
            <l n="l115">Frugibus humorem calido sitientibus aestu?</l>
             
            <l n="l116">Cur vitreus surgens radice e montis Arion</l>
             
            <l n="l117">Tantum undis frumenta terit, nec ab arte coactus</l>
             
            <l n="l118">Robora diffindit, tenuatque in fila metalla,</l>
             
            <l n="l119">Aut folia effingit niveae tenuissima chartae?</l>
             
            <l n="l120">Castaneas scrobibus condiscant ferre cavatis</l>
             
            <l n="l121">Aerii montes, nec fagus et aesculus ingens</l>
             
            <l n="l122">Ligna negent, glandesque: magis sollertia regnum</l>
             
            <l n="l123">Extulit agrestis semper, quam divite vena</l>
             
            <l n="l124">Inventum effosumque aurum telluris hiatu.</l>
             
            <l n="l125">Quae melior gregibus pascendis insula, longa</l>
             
            <l n="l126">Quam Melite? Squallet raris deserta colonis,</l>
             
            <l n="l127">Atque malos gleba colubros alit ubere: cedet</l>
             
            <l n="l128">Squallor ab inductis pastoribus, unaque mensis</l>
             
            <l n="l129">Sufficiet, pinguique dabit genus omne macello</l>
             
            <l n="l130">Quadrupedum, deerit nec lac, nec caseus urbi.</l>
             
            <l n="l131">Aspice et Augusten: surgens oleaster obumbrat,</l>
             
            <l n="l132">Et vestit scopulos enatus sponte virentes.</l>
             
            <l n="l133">Insere, et agrestem cultu dediscere morem</l>
             
            <l n="l134">Coge instans. Sese non illi molle Tarentum,</l>
             
            <l n="l135">Non dives Corcyra, aut praeferet ipsa Zacynthos.</l>
             
            <l n="l136">Quid memorem ternas Elaphites? Contigit illis</l>
             
            <l n="l137">Certus honos, multusque labor: quod si tamen ipsas</l>
             
            <l n="l138">Illustret nova cura, magis mirabere Bacchi,</l>
             
            <l n="l139">Cecropiae et divae claras ditescere foetu.</l>
             
            <l n="l140">Si non servorum stipatus ab agmine longo</l>
             
            <l n="l141">Lentus inauratis vectari curribus opto;</l>
             
            <l n="l142">Sed nec iter faciens longum per saxa caballo</l>
             
            <l n="l143">Ire velim. Pateat communi publica sumptu</l>
             
            <l n="l144">Strata via, aeratis pariterque accommoda plaustris,</l>
             
            <l n="l145">Volvendisque rotis; vicina per oppida merces</l>
             
            <l n="l146">Haec eadem late spargat, rursumque reportet,</l>
             
            <l n="l147">Quae dederint referenda; sit aequa et cura salinas</l>
             
            <l n="l148">Rite asservandi, vis et provisa tuendi</l>
             
            <l n="l149">Agricolas, nimium dominorum semper avaro</l>
             
            <l n="l150">Imperio pressos. Annonae prostet in urbe</l>
             
            <l n="l151">Copia venalis; vigeat custodia morum,</l>
             
            <l n="l152">Et vigeant leges, soboles quibus aucta paratur,</l>
             
            <l n="l153">Instruiturque simul; tunc sese Epidauria tellus,</l>
             
            <l n="l154">Exiguis quamquam cohibetur finibus, amplum</l>
             
            <l n="l155">Evehet in nomen, parvoque assueta vigebit:</l>
             
            <l n="l156">Illa velut felix sub duri lege Lycurgi</l>
             
            <l n="l157">Nondum Asiae corrupta opibus Spartana juventus;</l>
             
            <l n="l158">Aut Italos altis dirimunt ubi montibus Alpes,</l>
             
            <l n="l159">Noricaque, et potior tibi cara Helvetica pubes.</l>
             
            <l n="l160">His ego me solor votis, nec tristia duco</l>
             
            <l n="l161">Tempora, securus, quid agant horrentia Martis</l>
             
            <l n="l162">Signa per Europam late minitantia, et arma</l>
             
            <l n="l163">Hinc atque hinc populorum excita. His tu quoque, credo,</l>
             
            <l n="l164">Nam sapis, atque agitas campestribus otia curis,</l>
             
            <l n="l165">Contentus vives, seu rura Oneïa lustras,</l>
             
            <l n="l166">Sive Umblae, Burnique doces florescere glebas,</l>
             
            <l n="l167">Vitibus et patriis imitaris dulce Falernum,</l>
             
            <l n="l168">Caecubaque impresso signari consule digna</l>
             
            <l n="l169">Usque novas rerum sollers inquirere leges.</l>
             
         </div>
         <div n="div9" type="poesis-epistula" met="hexameter">
            <head n="head">AD MARINUM MATTH. F. ZAMAGNAM PATR. RH.</head>
            <l n="l1">Ecquid ab Euganeis sensisti forte levari</l>
             
            <l n="l2">Fontibus? Ecqua tuo medicina inventa dolori</l>
             
            <l n="l3">Tristitiam, morbi sociam, de mente fugavit?</l>
             
            <l n="l4">Cedet causa mali paullatim, atque arte medentum</l>
             
            <l n="l5">Adveniet revocata salus, o cognite et usu</l>
             
            <l n="l6">Suavis amicitiae, mihi juncte et sanguine eodem</l>
             
            <l n="l7">Marine. Ingenium tibi magnum Parca, deditque</l>
             
            <l n="l8">Divite cum vena linguam; quidque utile vitae,</l>
             
            <l n="l9">Quid deceat, melius Zenone et Socrate nosti.</l>
             
            <l n="l10">Persta igitur fortis: levius patientia reddet,</l>
             
            <l n="l11">Quod non corrigere est licitum. Sincera probatur</l>
             
            <l n="l12">Rebus in adversis virtus, et ab objice ducit</l>
             
            <l n="l13">Pulcrior eveniens vires; ut purius aeris</l>
             
            <l n="l14">Lamna micat, domitam flammis atque ictibus instat</l>
             
            <l n="l15">Arte faber multa quam Martia vertere in arma,</l>
             
            <l n="l16">Aut divum in formam, heroum aut spirantia signa;</l>
             
            <l n="l17">Sic eadem quo pressa magis propiorque periclo,</l>
             
            <l n="l18">Suscitat ingenitam mage lucem et clarior ardet.</l>
             
            <l n="l19">An labor in medio contendere carbasa ponto,</l>
             
            <l n="l20">Et cursum properare, ubi ludens aura favoni</l>
             
            <l n="l21">Leniter horrificat fluctus, et spumea circum</l>
             
            <l n="l22">Unda occursantis lambit rostra ardua prorae?</l>
             
            <l n="l23">Tunc non artis opus, tunc vana industria; rector</l>
             
            <l n="l24">A vectore parum tum differt gnavus inerti.</l>
             
            <l n="l25">At si nigrantes pugnantibus undique ventis</l>
             
            <l n="l26">In nubes aer cogatur, et horrida pontum</l>
             
            <l n="l27">Excitet iratum tempestas, jamque carina</l>
             
            <l n="l28">In scopulos Syrtesque ab iniquo vortice agatur,</l>
             
            <l n="l29">Cetera dum trepidat pubes, interritus alta</l>
             
            <l n="l30">Stat puppi Palynurus, et omnem providus artem</l>
             
            <l n="l31">Advocat auxilio; felix si vincere possit</l>
             
            <l n="l32">Ventorum rabiem: sin contra, triste paratus</l>
             
            <l n="l33">Exitium spectat, nec dira ab imagine pallet.</l>
             
            <l n="l34">Haec virtus, huc usque licet procedere; velle</l>
             
            <l n="l35">Ulterius, merus est furor atque inscitia certa.</l>
             
            <l n="l36">Quocirca mecum sic collige: munere divum</l>
             
            <l n="l37">Non ulli est hominum data vita, ut semper eodem</l>
             
            <l n="l38">Flamine decurrat: modo diro fluctuat aestu,</l>
             
            <l n="l39">Et modo tranquillo ceu portu ingressa quiescit</l>
             
            <l n="l40">Sopitis animi curis, quas nec metus excit,</l>
             
            <l n="l41">Gaudiaque, et desiderium, sensusque doloris</l>
             
            <l n="l42">Acrior humanum suetus subvertere robur.</l>
             
            <l n="l43">Hinc sapiens nec laeta effertur sorte, nec idem</l>
             
            <l n="l44">Corruit adversa: ratio moderatur utrinque</l>
             
            <l n="l45">Laxans atque premens, ceu poscit tempus habenas.</l>
             
            <l n="l46">Haec autem etsi omnes docti indoctique fatemur</l>
             
            <l n="l47">Vera; quotus tamen est, isdem qui vel sciat uti,</l>
             
            <l n="l48">Vel valeat? Nomen virtutis quisque decusque</l>
             
            <l n="l49">Vindicat usque sibi, gravius quum non onus ullum</l>
             
            <l n="l50">Vis aliqua imponat; si vero haec urgeat, ultro</l>
             
            <l n="l51">Claudicat; indomito defensus ab aggere miles,</l>
             
            <l n="l52">Et pugnae ignarus, magno se credit Achilli</l>
             
            <l n="l53">Esse parem, dum saevus abest procul hostis, et arma</l>
             
            <l n="l54">Haud resonant. Dives positis in foenore nummis,</l>
             
            <l n="l55">Largificoque auctus censu patientior ipso,</l>
             
            <l n="l56">Conversis rebus, sibi forte videbitur Iro</l>
             
            <l n="l57">Nempe futurus: amor nostrum sic decipit unum:</l>
             
            <l n="l58">Quemque, et laudis agit specie fallacis amica,</l>
             
            <l n="l59">Cum tamen est solidi nil intus. Mors mala ademit</l>
             
            <l n="l60">Filiolum: cur fles? An non mortalis in auras</l>
             
            <l n="l61">Mortalem extuleras? Praerepto gaudet honore</l>
             
            <l n="l62">Aemulus: anne uni proprius debetur? Oborta</l>
             
            <l n="l63">Contudit et vites, frumenta et pinguia grando:</l>
             
            <l n="l64">Quid? Coelumne etiam incuses, et damna queraris</l>
             
            <l n="l65">Impius injustusque? Lybissis navis onusta</l>
             
            <l n="l66">Mercibus in tumido periit salis aequore: clamas</l>
             
            <l n="l67">Foede vociferans vitam amisisse: quid isthuc?</l>
             
            <l n="l68">Nescibas spoliari opibus, qui per freta currunt,</l>
             
            <l n="l69">Nunc pelagi a rabie, nunc a praedonibus afris?</l>
             
            <l n="l70">Tum decuit metuisse, ratem cum laetus in altum</l>
             
            <l n="l71">Solvebas. Nec plura; vides, quo scilicet orso</l>
             
            <l n="l72">Contendam sermone loquax, et grandia rides</l>
             
            <l n="l73">Doctrinae praecepta severae, Porticus ac si</l>
             
            <l n="l74">Instituit tangi naturae haud motibus ullis</l>
             
            <l n="l75">Nativae oblitum levitatis. Non ego stipes,</l>
             
            <l n="l76">Non tu adeo cupis esse, nec istum humana rigorem</l>
             
            <l n="l77">Conditio patitur: ratio verum imperet, et nos</l>
             
            <l n="l78">Regnatrix, alta residens velut arce, gubernet,</l>
             
            <l n="l79">Dicebam ut paullo ante; huc omnis cura, laborque</l>
             
            <l n="l80">Respiciat; primum ne sit male, deinde etiam sit</l>
             
            <l n="l81">Ut bene; nec si aliquis gravior fors casus acerbae</l>
             
            <l n="l82">Inciderit sortis, desperes posse ruina</l>
             
            <l n="l83">Surgere ab instanti, dum vis atque integra spes est.</l>
             
            <l n="l84">Quare age cur cessas? Si non Antenoris arces</l>
             
            <l n="l85">Sat juvere aegrum, si non procul omnis abactus</l>
             
            <l n="l86">Qui malus insedit stomachoque et renibus humor,</l>
             
            <l n="l87">Parthenopen, Romamque, aut quae magis altera floret</l>
             
            <l n="l88">Urbibus ex Italis Asclepi laude salubri,</l>
             
            <l n="l89">I properans. Spero, non frustra ingrata subibis</l>
             
            <l n="l90">Taedia, suscepti nec longa incommoda cursus,</l>
             
            <l n="l91">Si redeat secura quies, cupidumque revisat</l>
             
            <l n="l92">Alma valetudo, qua non praesentius ullum,</l>
             
            <l n="l93">Aut melius servant homini pia numina munus.</l>
             
            <l n="l94">Incolumem, laetumque diu non te tua tantum</l>
             
            <l n="l95">Optat cara domus, dilectaque pectora fratrum;</l>
             
            <l n="l96">Sed populus, sed tota petit respublica civem</l>
             
            <l n="l97">Egregium, pariterque habilem seu rebus agendis</l>
             
            <l n="l98">Consilio seu dando, ubi patrum fluctuat anceps</l>
             
            <l n="l99">Curia, et in varias trahitur sententia partes.</l>
             
            <l n="l100">Quin et crede, tua est ingens quae gratia, et aura</l>
             
            <l n="l101">Aspirans popularis, amicis junctus, et aequi</l>
             
            <l n="l102">Ordinis, et sancti juris fautoribus unus</l>
             
            <l n="l103">Ante alios prodesse vales praesentis egenti</l>
             
            <l n="l104">Auxilii patriae, senio quae fessa labascit</l>
             
            <l n="l105">Aegrescensque jacet resolutis languida nervis.</l>
             
            <l n="l106">Non miserae quisquam bonus audet tendere dextram,</l>
             
            <l n="l107">Tanta obsepta lue est, et partes manat in omnes</l>
             
            <l n="l108">Jam vitium; fer opem; nec si nunc tota repente</l>
             
            <l n="l109">Sanari renuit, curae sollertis omitte</l>
             
            <l n="l110">Incumbens studium. Nunc hanc e corpore spinam</l>
             
            <l n="l111">Eximere infirmo, nunc illam perge: minori</l>
             
            <l n="l112">Sic numero haerentum paullatim afflicta premetur,</l>
             
            <l n="l113">Et sese melius certum post tempus habebit,</l>
             
            <l n="l114">Inque dies capiet vires, dum libera demum</l>
             
            <l n="l115">Depulso procul hoste vacet. Sertorius acer,</l>
             
            <l n="l116">Cum propere vellet numeroque, et Marte timenda</l>
             
            <l n="l117">Cantaber impatiens Romana invadere signa,</l>
             
            <l n="l118">Respueretque ducem frustra meliora monentem,</l>
             
            <l n="l119">In medios produxit equum; tum viribus audax</l>
             
            <l n="l120">Qui fuit ante alios, juvenem divellere totam</l>
             
            <l n="l121">Caudam jussit equi. Quod toto corpore nixus</l>
             
            <l n="l122">Cum facere haud quisset: desistite, dixit, amici,</l>
             
            <l n="l123">Nunc furere, integris dum fervent agmina castris;</l>
             
            <l n="l124">Sparsum ubi robur erit, dirum superabimus hostem:</l>
             
            <l n="l125">Prona pilos nunc hos nunc illos vellere res est,</l>
             
            <l n="l126">Haud fas una omnes et eodem excerpere nisu.</l>
             
         </div>
         <div n="div10" type="poesis-epistula" met="hexameter">
            <head n="head">AD MICHAELEM L.F. BONAM PATR. RH.</head>
            <l n="l1">Quod causam justis, praecisa lite, probasti</l>
             
            <l n="l2">Judicibus tibi tute cliens idemque patronus</l>
             
            <l n="l3">Gratulor, o Michael, et laetor. Pulsus opima</l>
             
            <l n="l4">Vulturius cessit de praeda, et lusus inanem</l>
             
            <l n="l5">Spem doluit. Tu nil metuebas; quippe disertus</l>
             
            <l n="l6">Eloquio magni polles, genitoris et arte,</l>
             
            <l n="l7">Sanctarum et gnarus legum es, jurisque peritus.</l>
             
            <l n="l8">Contra ego, quod pavidus natura, quodque pusillus</l>
             
            <l n="l9">Praetores raucumque forum ac civilia vincla,</l>
             
            <l n="l10">Mi vitanda magis duco, quam retia turdis,</l>
             
            <l n="l11">Quam laqueos merulis, aut tectos piscibus hamos.</l>
             
            <l n="l12">Quid nunc? Incipient longae procedere luces,</l>
             
            <l n="l13">Acrior et flavas aestu sol uret aristas,</l>
             
            <l n="l14">Et calor urbe furet, curarum hac parte levatus,</l>
             
            <l n="l15">Cur non, quo vacuum te invitat cumque voluptas,</l>
             
            <l n="l16">Promptior excurras? Cur non et pulcra Gravosae</l>
             
            <l n="l17">Villa, colis multo quam sumptu atque arte nitentem,</l>
             
            <l n="l18">Inque dies augere studes ornareque, molli</l>
             
            <l n="l19">Hospitio accipiat tutae inter praemia vitae?</l>
             
            <l n="l20">Ille mihi ante alios ridet locus, ille peraeque</l>
             
            <l n="l21">Jure tibi est multo gratissimus. Haud patet amplis</l>
             
            <l n="l22">Porrectus spatiis, nec prata virentia servat;</l>
             
            <l n="l23">Sed cultu laetus Pomonae, atque undique clausus</l>
             
            <l n="l24">Tranquillo residet portu, varioque tuentum</l>
             
            <l n="l25">Lumina prospectu pascit; defensus ab austro</l>
             
            <l n="l26">Nimbiferoque noto, Zephyrorum mollibus auris</l>
             
            <l n="l27">Perflatur late, et puro simul aere gaudet</l>
             
            <l n="l28">Inter inaequales frondoso vertice clivos,</l>
             
            <l n="l29">Atque renidentes curvati more theatri</l>
             
            <l n="l30">Aedibus eductis niveo de marmore ripas;</l>
             
            <l n="l31">Quas placidae referunt oculis spectantibus undae,</l>
             
            <l n="l32">Ut vitreo e speculo reflexae in imagine lucis,</l>
             
            <l n="l33">Nereïsin, credo, spectaclum dulce vel ipsis.</l>
             
            <l n="l34">Nautica se circum fundit navalia pubes,</l>
             
            <l n="l35">Et vehitur pictis freta per pacata phaselis</l>
             
            <l n="l36">Assiduo insistens operi. Pars prima carinis</l>
             
            <l n="l37">Fundamenta locat, costas et robore secto</l>
             
            <l n="l38">Texit, et ingentem curvat compagibus alvum:</l>
             
            <l n="l39">Pars tollit malos, et veliferas antennas</l>
             
            <l n="l40">Suspendit, tortosque aptat per aplustra rudentes</l>
             
            <l n="l41">Cantu incomposito longum solata laborem.</l>
             
            <l n="l42">Jamque illa egreditur portu ratis, ostia plenis</l>
             
            <l n="l43">Illa subit velis, coelumque fragoribus implet,</l>
             
            <l n="l44">Icta repercusso reboant dum littora plausu.</l>
             
            <l n="l45">Nec piscatorum cessat labor: ille tridenti</l>
             
            <l n="l46">Stans alta in puppi praedam ferit, omnia crudo</l>
             
            <l n="l47">Assimilis Glauco, Nereoque; ast ille madentes</l>
             
            <l n="l48">Aut nassas, aut lina trahit, captosque canistris</l>
             
            <l n="l49">Vimineis imponit hianti gutture pisces</l>
             
            <l n="l50">Rombosque, auratasque, et rubor tergore mullos,</l>
             
            <l n="l51">Pictaque muraenae sinuosa volumina, ditis</l>
             
            <l n="l52">Apta vel ingentem Luculli explere catinum.</l>
             
            <l n="l53">Quid memorem festosque dies, populumque frequentem</l>
             
            <l n="l54">Undique per ripas ultro citroque meantem,</l>
             
            <l n="l55">Atque coronatas pagi ornamenta puellas?</l>
             
            <l n="l56">Non his praetulerim Miseni culmina, non his</l>
             
            <l n="l57">Pausilipum, Bajasque locis: sunt omnia plena</l>
             
            <l n="l58">Deliciis, faciuntque animum quae visa beatum</l>
             
            <l n="l59">Ambitione relegata, strepituque forensi,</l>
             
            <l n="l60">Curarumque alia turba. Quo te simul atque</l>
             
            <l n="l61">Cum gnatis veniens et pulcra conjuge confers,</l>
             
            <l n="l62">Grandia deponens urbani taedia luxus</l>
             
            <l n="l63">Phaeacum in morem non deficiente crumena</l>
             
            <l n="l64">Instituis facile sine curis ducere vitam</l>
             
            <l n="l65">Nec tibi contractus, nec caris parcus amicis.</l>
             
            <l n="l66">Inter ruris opes, Neptuni et munera laetos</l>
             
            <l n="l67">Continuas sine nube dies, et inania rides</l>
             
            <l n="l68">Vota ducum, regumque, procul discordibus armis,</l>
             
            <l n="l69">Alpibus effractis dum fulminat hostis ad altum</l>
             
            <l n="l70">Eridanum, victorque Italas male territat urbes.</l>
             
            <l n="l71">Et nunc vectus equo vicinae moenia ad urbis</l>
             
            <l n="l72">Adproperas, celeri nunc cymba impostus et Umblam</l>
             
            <l n="l73">Et Malphin lustras, cognataque pectora visis</l>
             
            <l n="l74">Dulcibus aut epulis aut ludis otia ducens</l>
             
            <l n="l75">Longa per insomnes aestivo tempore noctes </l>
             
            <l n="l76">Ingenuos inter risus, et mutua mensae</l>
             
            <l n="l77">Gaudia, quae laetam gliscunt hilarantia mentem</l>
             
            <l n="l78">Colloquia? Alterno quo fervet lingua lepore?</l>
             
            <l n="l79">Saepe etiam intersum simul ipse: oblitus et annos,</l>
             
            <l n="l80">Rugosam et frontem, et sectae praecepta severae,</l>
             
            <l n="l81">Rursus in Aonidum, ceu stet vis integra primae</l>
             
            <l n="l82">Aetatis juvenumque ardor, subrepere lauros,</l>
             
            <l n="l83">Antraque Cyrrhaeo videor florentia musco,</l>
             
            <l n="l84">Aut thiaso immixtus nympharum Maenala adire,</l>
             
            <l n="l85">Thessala vel tempe, juga vel bacchata Dianae</l>
             
            <l n="l86">Virginibus; quin et nunc ista in mente revolvens.</l>
             
            <l n="l87">Nescio qua incendi experior dulcedine, ut ipsa</l>
             
            <l n="l88">Haec non invitis scribatur epistola Musis</l>
             
            <l n="l89">Praescriptos egressa modos, numerosque, stilumque</l>
             
            <l n="l90">Quamvis aeger adhuc tenear, curisque gravatus</l>
             
            <l n="l91">Solliciter: tam cara tui mihi gratia ruris,</l>
             
            <l n="l92">Tam volupe est memorare jocos, tecumque morari.</l>
             
         </div>
         <div n="div11" type="poesis-epistula" met="hexameter">
            <head n="head">AD JANUM FR. F. VOLANTIUM CIV. RH.</head>
            <l n="l1">Jane, decor patriae quem pulcro laudis amore</l>
             
            <l n="l2">Succendit, veterumque docet clarare diserta</l>
             
            <l n="l3">Scripta virum, quando tibi culta Osmanaïs auras</l>
             
            <l n="l4">Lucis in aetherias prodibit, et Illyris ora</l>
             
            <l n="l5">Grandiloquum jactabit epos? Te vindice multis</l>
             
            <l n="l6">A maculis, queis foede obduxerat atra vetustas,</l>
             
            <l n="l7">Scriptorumque ignara manus, tam nobile tamque</l>
             
            <l n="l8">Rarum Pieridum munus splendescere late</l>
             
            <l n="l9">Incipiet tersum et purgatum? Non modo nobis</l>
             
            <l n="l10">Suavius efficiet tua cura; sed et ipsa labore</l>
             
            <l n="l11">Docta tuo nostras mirabitur extera pubes</l>
             
            <l n="l12">Divitias, grandemque sonum, purumque nitorem,</l>
             
            <l n="l13">Moenioque animos, et dignas carmine vires.</l>
             
            <l n="l14">Cur latuit lux tanta diu? Cur obvia paucis</l>
             
            <l n="l15">Numquam ausa est exire Epidauri e finibus, atque</l>
             
            <l n="l16">Victuris insculpta typis volitare per oras</l>
             
            <l n="l17">Hinc alias? Segnis nos vexat inertia laudis,</l>
             
            <l n="l18">Ac famae immemores patriae; cum nec tamen absit</l>
             
            <l n="l19">Vatibus a nostris bona vis, nec spiritus ausis</l>
             
            <l n="l20">Delibare omnes Musaei nectaris haustus.</l>
             
            <l n="l21">Proin veluti ignoti contemnimur, ipsaque lingua</l>
             
            <l n="l22">Barbara, quam loquimur, nec Phoebo nata, nec ullis</l>
             
            <l n="l23">Creditur illecebris Charitum sat idonea. Quid ni?</l>
             
            <l n="l24">Quum jaceat passim perraris cognita libris,</l>
             
            <l n="l25">Privatas et servet opes: nec si unus, et alter</l>
             
            <l n="l26">Excoluit scriptor florentem, turba sequuta</l>
             
            <l n="l27">Exemplum est major, dum mavult hospita haberi,</l>
             
            <l n="l28">Ac latii antiqui cives numerarier inter,</l>
             
            <l n="l29">Quam linguam vena patriam ditare beata.</l>
             
            <l n="l30">Et tamen Adriaci maris illa a fluctibus Arctos</l>
             
            <l n="l31">Usque ad hyperboreas, glacialem et frigore pontum</l>
             
            <l n="l32">Tenditur immensas scythiae per inhospitis oras</l>
             
            <l n="l33">In rivos diducta, at eadem ab origine, servans</l>
             
            <l n="l34">Naturam et nomen. Quid quod dulcissima manat,</l>
             
            <l n="l35">Et multa vi pollet, et omnem flectit ad usum</l>
             
            <l n="l36">Se facilis patiensque? Inflabit Martia digne</l>
             
            <l n="l37">Classica, si cantu celebrabis praelia regum,</l>
             
            <l n="l38">Victoresque alto reduces aequabis Olympo:</l>
             
            <l n="l39">Mollis, et ad lusus conversa imitabitur artem</l>
             
            <l n="l40">Idalii pueri, teneros et dicet amores,</l>
             
            <l n="l41">Myrtea si ludens nympharum tecta frequentes.</l>
             
            <l n="l42">Atque utinam non ipse olim vernante juventa</l>
             
            <l n="l43">Liquissem natale solum, fors robur Achillei,</l>
             
            <l n="l44">Et virtus Laertiadae generosa sonaret</l>
             
            <l n="l45">Cantibus Illyricis, circumque haec littora Grajum,</l>
             
            <l n="l46">Trojugenumque forent procerum mage cognita facta,</l>
             
            <l n="l47">Quam quae bella diu vel Scanderbeghius heros,</l>
             
            <l n="l48">Hunniades vel gessit, et acris dextera Marci.</l>
             
            <l n="l49">Nunc cupidum quamquam, et frustra tentare volentem</l>
             
            <l n="l50">Deficiunt pariter desueta vocabula, et omnis</l>
             
            <l n="l51">Gratia nativi oblitum sermonis. In ima</l>
             
            <l n="l52">Numquam etenim ingressus linguae penetralia, tantum,</l>
             
            <l n="l53">Edidici a nutrice olim quae paucula, servo;</l>
             
            <l n="l54">Nec dictum lepide quod sit, quod Apolline dignum,</l>
             
            <l n="l55">A vulgi ignarus coeno secernere novi.</l>
             
            <l n="l56">Usque adeo (quod turpe reor mihi) daedala fallit</l>
             
            <l n="l57">Et junctura rudem verborum, et splendida virtus,</l>
             
            <l n="l58">Concinnusque lepor. Quo fit, sint aurea quamvis,</l>
             
            <l n="l59">Ne studiosus ego sat nostra poemata mirer,</l>
             
            <l n="l60">Quandoquidem nequeunt non intellecta placere.</l>
             
            <l n="l61">Nec tamen illorum numero me dixeris esse,</l>
             
            <l n="l62">Queis patriae sordent Charites. Imo acrior unus</l>
             
            <l n="l63">Ante alios quidquid pulcrum est et quidquid honestum,</l>
             
            <l n="l64">Ad nos et cupiam transferre, et cogere nostri</l>
             
            <l n="l65">In partem census, nostraeque in commoda linguae</l>
             
            <l n="l66">Nam quo dexterius fortunae possumus uti</l>
             
            <l n="l67">Munere? Non magni speranda potentia regni,</l>
             
            <l n="l68">Fortibus aut armis quaerenda est gloria, quam non</l>
             
            <l n="l69">Invideo; magnosque odi, quos sanguine fines </l>
             
            <l n="l70">Extendere suo cives. Cum dia beatos</l>
             
            <l n="l71">Libertas servata fovet, cum purior aura</l>
             
            <l n="l72">Irrigat, atque acuit non tardae mentis acumen,</l>
             
            <l n="l73">Cur non Palladias nos exercemus ad artes,</l>
             
            <l n="l74">Donaque Castalidum sequimur, properamus et altum</l>
             
            <l n="l75">Ingenuis sophiae studiis extendere nomen?</l>
             
            <l n="l76">Cur non imprimis, quem purum accepimus olim</l>
             
            <l n="l77">A patribus, linguae fortes servamus honorem,</l>
             
            <l n="l78">Conamurque novas veneres, novaque addere lucis</l>
             
            <l n="l79">Ornamenta bonae? Jamajam, dum nostra juventus</l>
             
            <l n="l80">Segnitie turpi atque ingrati difluit oti.</l>
             
            <l n="l81">Illecebris, Scythico florens gens maxima coelo</l>
             
            <l n="l82">Auspiciis excita suae et virtute potenti</l>
             
            <l n="l83">Regnatricis, amat quae nata ad grandia quaeque</l>
             
            <l n="l84">Una sibi cunctas cunctorum adjungere laudes,</l>
             
            <l n="l85">Pacifera non arte minus quam clara triumphis,</l>
             
            <l n="l86">Hoc quoque praeripiet nobis decus. Illa parentum</l>
             
            <l n="l87">Miro ardore instans linguam fovet, illaque praeter</l>
             
            <l n="l88">Egregios quos usque libros emittere gaudet,</l>
             
            <l n="l89">Ipsum etiam, quem quaeque suo sermone loquentem</l>
             
            <l n="l90">Europae gens laeta colit, perdiscere voces</l>
             
            <l n="l91">Moschorum coget, versoque assuescere cultu</l>
             
            <l n="l92">Moeniden, primaeque petet sibi praemia palmae,</l>
             
            <l n="l93">Quae nostro restabat adhuc intacta labori.</l>
             
            <l n="l94">Tu, quoniam Palmotta, et Gundula, et optimus ille</l>
             
            <l n="l95">Georgius, ingenii et doctrinae plenus Achivae,</l>
             
            <l n="l96">Neglexere comis hinc dignum intexere sertum,</l>
             
            <l n="l97">Anteveni tu, Jane, nefas, et dedecus arce</l>
             
            <l n="l98">A patria: utque operi nunc pulcro strenuus instas,</l>
             
            <l n="l99">Sorgiaden hortare, aut ipse accingere, istud,</l>
             
            <l n="l100">Dum licet, invadens patriis decus adde Camoenis,</l>
             
            <l n="l101">Quo dici noster non dedignetur Homerus,</l>
             
            <l n="l102">Valdius oblectans animos, quam millia vatum</l>
             
            <l n="l103">Sueta inopes rerum versus et vendere nugas.</l>
             
         </div>
         <div n="div12" type="poesis-epistula" met="hexameter">
            <head n="head">AD <sic n="sic">GOERGIUM</sic> HIGGIAM MEDICUM CLARISSIMUM, AC CIV. RH.</head>
            <l n="l1">Quid mihi, quod gemina tu Phoebi excellis in arte,</l>
             
            <l n="l2">Higgia, nimirum vates numerosus, et idem</l>
             
            <l n="l3">Solers in paucis medicus? Quid lauta supellex</l>
             
            <l n="l4">Quod tibi doctrinae, veterumque scientia rerum;</l>
             
            <l n="l5">Unde ortum cepere artes, queis machina mundi</l>
             
            <l n="l6">Legibus, et certa qua vi volvenda regantur</l>
             
            <l n="l7">Astra? Facem Seresne, an Persae dia tulere</l>
             
            <l n="l8">Secreta ad sophiae Chaldaeis? Hinc ne et ad Indos,</l>
             
            <l n="l9">Aegyptumque novae fluxit sapientia lucis</l>
             
            <l n="l10">Pyramidum sacris inscripta in marmore signis,</l>
             
            <l n="l11">Haustaque Cecropias hoc fonte advenit Athenas</l>
             
            <l n="l12">Ingentem annorum post cursum? Num magis ulla</l>
             
            <l n="l13">Ante his praeluxït latas dominata per oras,</l>
             
            <l n="l14">Quae post interiit, vastoque resedit hiatu</l>
             
            <l n="l15">Oceani in spatiis, gens nobilis Atlantaea?</l>
             
            <l n="l16">Quidmi, inquam, haec prosunt? Te docto tamque diserto</l>
             
            <l n="l17">En totum Aprilem, Majumque afflictor acerbo</l>
             
            <l n="l18">Infelix morbo, tamquam mihi tempora circum,</l>
             
            <l n="l19">Auriculasque putres afflarit triste venenum</l>
             
            <l n="l20">Canidia, aut spumas e tetro Cerberus ore.</l>
             
            <l n="l21">Ecquis erit finis, per magnum Poeona et almum</l>
             
            <l n="l22">Asclepi adjuro nomen? Maculaene tumentes</l>
             
            <l n="l23">Absistent aliquando, et pelli forma redibit;</l>
             
            <l n="l24">Ne miser assidue crucier, sed agam sine luctu</l>
             
            <l n="l25">Quod reliquum est aevi, si quid reliquum esse volet sors.</l>
             
            <l n="l26">Cras melius, tu semper ais: dilutior humor</l>
             
            <l n="l27">Incipiet minus atque minus pervellere summam</l>
             
            <l n="l28">Nempe cutem, confide. Ita spero; at crastina lux haec</l>
             
            <l n="l29">Ecquando adveniet longissima? Nam quid et usque</l>
             
            <l n="l30">Sperem, si voto non fas fugiente potiri?</l>
             
            <l n="l31">In miseris rebus, fateor, spes grande levamen,</l>
             
            <l n="l32">Et tutum est plerumque; eadem sed longa senectam</l>
             
            <l n="l33">Ad tardam vana quum nos dulcedine fallit,</l>
             
            <l n="l34">Tum potius labes dicenda, dolique satelles,</l>
             
            <l n="l35">Ceu mihi, ne eveniat, metuo. Collyria vestra</l>
             
            <l n="l36">Nunc ubi sunt, succique herbarum, et vis panaceae</l>
             
            <l n="l37">Illa potens omnes morborum evertere casus?</l>
             
            <l n="l38">Amisere suas in me nunc omnia vires;</l>
             
            <l n="l39">Non sudor, non vena valet percussa, nec ulla</l>
             
            <l n="l40">Est remedi virtus. Nequidquam expertus ut olim</l>
             
            <l n="l41">Balnea sum vivo fumantia sulfure, et undas</l>
             
            <l n="l42">Adriaci salsas pelagi, scapulasque peresas</l>
             
            <l n="l43">Aestu cantharidum, ferrumque, et quidquid acuto</l>
             
            <l n="l44">Extudit ingenio torquendis ars mage membris;</l>
             
            <l n="l45">Sic modo, tu quamvis non ulli parcis amicus</l>
             
            <l n="l46">Aut studio aut curae, nullo medicabilis astu</l>
             
            <l n="l47">Aegror abit. Quid agam? Num vestros nomen inane</l>
             
            <l n="l48">Esse putem titulos, ceu Thessala carmina, et umbris</l>
             
            <l n="l49">Errantes lemures delirae somnia mentis?</l>
             
            <l n="l50">Magna est, credo equidem, vobis solertia; sed non</l>
             
            <l n="l51">Certa tamen, victrixque: eventu haud semper amato</l>
             
            <l n="l52">Gaudet. Quam dispar animis inventa juvandis,</l>
             
            <l n="l53">Quanto et certa magis medicina, carere cupito</l>
             
            <l n="l54">Quam non successu videas, ni sola voluntas</l>
             
            <l n="l55">Aegroti dura obsistat, praeceptaque spernat,</l>
             
            <l n="l56">Quae ratio inculcet purgandae accommoda vitae.</l>
             
            <l n="l57">Non te igitur culpem, nec de te conquerar: hoc mi est</l>
             
            <l n="l58">Quod morbi, insaevit puero natura, et ab ipsis</l>
             
            <l n="l59">Uberibus suxi nutricis: dum Itala tellus</l>
             
            <l n="l60">Me tenuit, solis velut ignem pastor in agris</l>
             
            <l n="l61">Cum tegit asservans, sopitum pene quierat;</l>
             
            <l n="l62">Post, reduce in patriam, vires collegit easdem,</l>
             
            <l n="l63">Saevit et asperius. Proin totus ni mihi sanguis</l>
             
            <l n="l64">E venis, qui est cumque, fluat, Medeaque rursum</l>
             
            <l n="l65">Ni qua potens caeso mage purum sarciat agno,</l>
             
            <l n="l66">Portandum hoc vitii est quidquid; nunc acrius uret,</l>
             
            <l n="l67">Nunc levius; nunquam tentato a corpore cedet,</l>
             
            <l n="l68">Ut semel admissum radicem in sanguine fixit.</l>
             
            <l n="l69">Quare age sis, quo docta potest industria, quoque</l>
             
            <l n="l70">Sedulitas prodire, juves precor. Ulterius nil</l>
             
            <l n="l71">Sollicito; neque enim vel divum immensa potestas,</l>
             
            <l n="l72">Vel fato vobis hominum prudentia major,</l>
             
            <l n="l73">Quamquam olim meritos decorarit Graecia templis,</l>
             
            <l n="l74">Conversumque in vota, precesque Epidaurius anguis</l>
             
            <l n="l75">Viderit Ausonium Tiberim. Non quae leve vulgus</l>
             
            <l n="l76">Admiranda putet, sapiens ea censeat aeque:</l>
             
            <l n="l77">Extima sat primo facies; examinat alter</l>
             
            <l n="l78">Quid solidae lateat viso sub cortice frugis.</l>
             
            <l n="l79">Si caecus, claudusve, humerosve tumentior essem</l>
             
            <l n="l80">Natus, et accirem medicum, rideret opinor</l>
             
            <l n="l81">Democritus. Quid? Si labes inoleverit annis</l>
             
            <l n="l82">A multis aliqua, et vitium manaverit omnes</l>
             
            <l n="l83">Corporis in lymphas, nonne aeque illudet aventem</l>
             
            <l n="l84">Sanari? De me tu dictum crede. Quid ergo</l>
             
            <l n="l85">Sit reliquum? Nil, ni praescriptis legibus utens,</l>
             
            <l n="l86">Quando et Anigrus abest, placandae et Anigrides antro;</l>
             
            <l n="l87">Ipse mihi ut caveam bellumque indicere ventri</l>
             
            <l n="l88">Ne dubitem atque gulae; jam et factus Pithagoraeus</l>
             
            <l n="l89">Coenam olus, et lapathon vellam, betasque salubres,</l>
             
            <l n="l90">Intybaque, ac totos demum depascar agellos</l>
             
            <l n="l91">Haud niveo sine lacte. Abstemius ostrea vitem,</l>
             
            <l n="l92">Atque oleo incoctos et Bacchi nectare echinos,</l>
             
            <l n="l93">Et pernam, et carnis pulmenta exsicca suillae</l>
             
            <l n="l94">Cum pipere, et muria et bulbis, et quidquid adurens</l>
             
            <l n="l95">Calfacit humores, atque addit pabula flammae.</l>
             
            <l n="l96">Haec victusne placet ratio? Num nam utile censes</l>
             
            <l n="l97">Propositum? Quidni? Cautus sic hactenus, inquis,</l>
             
            <l n="l98">Fecisses utinam, quanto leviore doleres</l>
             
            <l n="l99">Nunc damno, morbique foret tolerabilior vis?</l>
             
            <l n="l100">Idcirco patiensque fero; meaque aspera fata,</l>
             
            <l n="l101">Non alium incuso: namque est heic culpa, quid obstem?</l>
             
            <l n="l102">Nostra aliqua, utque male haud fuerat, tentare periclum</l>
             
            <l n="l103">Haud timui, vitamque refectis viribus egi</l>
             
            <l n="l104">Liberius. Quis enim credat, cui contigit olim</l>
             
            <l n="l105">Evasisse mari, si navim ascendere rursum</l>
             
            <l n="l106">Audeat, undisono positurum in gurgite vitam,</l>
             
            <l n="l107">Praesertim sudum, quum coelum ridet, et aurae</l>
             
            <l n="l108">Molliter aestivo crispant freta caerula flatu?</l>
             
         </div>
         <div n="div13" type="poesis-epistula" met="hexameter">
            <head n="head">AD JOANNEM BL. F. CABOGAM PATR. RHAC.</head>
            <l n="l1">Ergo redis tandem, patriosque revisere fines</l>
             
            <l n="l2">Adproperas, et multa pater fers oscula gnatis;</l>
             
            <l n="l3">Uxorique tuae, quae te surgentibus astris,</l>
             
            <l n="l4">Aurora et veniente, vocat; velut anxia Ulyssem</l>
             
            <l n="l5">Penelope, Zephyrisque facit pia vota secundis,</l>
             
            <l n="l6">Occiduo ut spirent faciles de littore, teque</l>
             
            <l n="l7">Jam patriae reddant. Furias coelique, marisque</l>
             
            <l n="l8">Incolumis vinces; et quamvis caerula fervent</l>
             
            <l n="l9">Nunc austris, nimbisque, ipse Aeolus obstruet euros,</l>
             
            <l n="l10">Disicietque imbres sancta prece victus, et altum</l>
             
            <l n="l11">Sternet. Ut advectum cupide complectar, et omnes</l>
             
            <l n="l12">Laetitias animi, Caboga o candide, tali</l>
             
            <l n="l13">Expromam adventu! Quis me facilior uno</l>
             
            <l n="l14">Esse potest, visam quum primum, et bracchia collo</l>
             
            <l n="l15">Injiciam? Certe bacchabor, agit veluti quem</l>
             
            <l n="l16">Ebrietas laeta, aut mentis lunaticus error.</l>
             
            <l n="l17">Nunc maris Illyrici relegis dum littora, et oras</l>
             
            <l n="l18">Prospectas, ubi Pola fuit, pubisque Salone</l>
             
            <l n="l19">Belligerae nutrix, seu te resonantibus undis</l>
             
            <l n="l20">Complexu a nostro semotum Absyrthides arcent,</l>
             
            <l n="l21">Sive Hissa, incurvoque super Pharos edita portu,</l>
             
            <l n="l22">Et propior Corcyra nigrantibus aspera sylvis,</l>
             
            <l n="l23">Seu clausum quaecumque tenent loca; dic age quaeso</l>
             
            <l n="l24">Sat recte ne vales? Patrione a culmine gaudes</l>
             
            <l n="l25">Cernere surgentem fumum procul, atque nivosum</l>
             
            <l n="l26">Sergion apparere? An adhuc in mente revolvis</l>
             
            <l n="l27">Vindelicos, Italosque, memor tam suaviter actae</l>
             
            <l n="l28">Delicias inter varias, et commoda, vitae?</l>
             
            <l n="l29">Quid tibi visa Istri sata culta, et moenia celsae</l>
             
            <l n="l30">Vindobonae? Dives magni quid Caesaris aula,</l>
             
            <l n="l31">Atriaque, et veterum monumenta tot aurea regum,</l>
             
            <l n="l32">Templa, theatra, viae, pontes, et bibliothecae</l>
             
            <l n="l33">Ingeniis patefactae almas ad Palladis artes?</l>
             
            <l n="l34">Quidve urbes aliae, quas temperat Austria fortis?</l>
             
            <l n="l35">Anne tibi fama majora, an visa minora</l>
             
            <l n="l36">Omnia? Solertem finxit natura, nec excors,</l>
             
            <l n="l37">Ut multi, es peregre patria a tellure profectus;</l>
             
            <l n="l38">Spectandis sed rebus idoneus, atque subactum</l>
             
            <l n="l39">Judicium portans cultuque usuque. Sagacis</l>
             
            <l n="l40">Proin quocumque ires et docti fama sequuta est</l>
             
            <l n="l41">Te coetu in quovis, ac tanto cive superba</l>
             
            <l n="l42">Ipse etiam externo gaudebat honore Rhacusa.</l>
             
            <l n="l43">Ludicra mitte igitur narrare. Haud noscere namque</l>
             
            <l n="l44">Abs te aveo, quaenam fuerint spectacula scenis</l>
             
            <l n="l45">Exhibita; imberbes saltatrix mimula pusos</l>
             
            <l n="l46">Detineat, plenas docta exhaurire crumenas;</l>
             
            <l n="l47">Aut dulcis manans enervi e gutture cantus</l>
             
            <l n="l48">Semiviri Marchesini, vel Pacchiarotti,</l>
             
            <l n="l49">Nocturno resonant quum circum pulpita plausu,</l>
             
            <l n="l50">Et pallens matrona stupet, tacitaeque puellae</l>
             
            <l n="l51">Suspirant, intusque ignotis aestibus ardent.</l>
             
            <l n="l52">Nuper Parthenopen lustravit Fulvius, arces</l>
             
            <l n="l53">Romuleas Flaccus; vix illi nota Vesaevi</l>
             
            <l n="l54">Ora flagrans, vix nota isti Capitolia, et arces,</l>
             
            <l n="l55">Flavia ubi surgit moles. Quid vidit uterque,</l>
             
            <l n="l56">Quid didicit? Risum teneas tranquillus, et audi</l>
             
            <l n="l57">Si possis. Cura huc omnis, studiumque benigno</l>
             
            <l n="l58">Cum sumptu recidit, nimirum nosse, ut obumbret</l>
             
            <l n="l59">Alta tenus mento tumefactum fascia collum,</l>
             
            <l n="l60">Arcta nates tunica ut retegat, braccaeque videndum</l>
             
            <l n="l61">Vi multa inductae tenerum femur undique signent;</l>
             
            <l n="l62">Ut levius Cyprio fluitet sine pulvere tonsa</l>
             
            <l n="l63">Caesaries, malas deformet, et hispida frontem;</l>
             
            <l n="l64">Stent ocreae pedibus, dextram clava Herculis armet,</l>
             
            <l n="l65">Qua potius firmet coecus vestigia Cyclops,</l>
             
            <l n="l66">Laevaque sub stomacho caleat demissa. Etiam addent</l>
             
            <l n="l67">Quis color, et quae forma magis muliebribus apta</l>
             
            <l n="l68">Vestibus, ornatusque omnes, et nomina dicent</l>
             
            <l n="l69">Puparum, quae palla recens, quae brachia nuda</l>
             
            <l n="l70">Ostentet melius, nec te Ghilotina silebunt</l>
             
            <l n="l71">Instrumentum atrox poenae, caedisque ministram</l>
             
            <l n="l72">Ipsi damnosam auctori; velut aenea quondam</l>
             
            <l n="l73">Bos fuit artifici, Siculo regnante tyranno.</l>
             
            <l n="l74">Haeccine uti laudes portenta, et monstra feroces</l>
             
            <l n="l75">Carnifices ornare magis, quam digna puellas?</l>
             
            <l n="l76">I, peregre juvenes ventosos mitte, relatu</l>
             
            <l n="l77">Digna ferent, fors et plaudet matercula: sed jam</l>
             
            <l n="l78">Caetera de genere hoc faciamus missa; neque hic me,</l>
             
            <l n="l79">Nec te adeo longus sermo decet. Omnia visat</l>
             
            <l n="l80">Advena, scruteturque, at non probet omnia; ubique</l>
             
            <l n="l81">Plurima inepta etenim. Quisquis sapit, illa sequutus</l>
             
            <l n="l82">Arripiat, quae visa externo in littore possint</l>
             
            <l n="l83">Aut animum vitiis purgare, et reddere honestum;</l>
             
            <l n="l84">Aut patriae prodesse, suis, et civibus, ut sunt</l>
             
            <l n="l85">Artes, atque inventa, quibus mage floreat urbis</l>
             
            <l n="l86">Splendor, et insani fugiat dementia luxus;</l>
             
            <l n="l87">In primis vigeant queis mores sanctius. Heus tu,</l>
             
            <l n="l88">Jam satis est; vetus occinitur tibi naenia, clamas,</l>
             
            <l n="l89">Discipulorum inter toties cantata cathedras.</l>
             
            <l n="l90">Quo spectant praecepta, perinde ac nescio quae fors</l>
             
            <l n="l91">Audierim de te mendacis murmura famae,</l>
             
            <l n="l92">Carpere et oblique tentem? Nunquam male apud me</l>
             
            <l n="l93">Audisti, sic Musa diu mihi ludere donet,</l>
             
            <l n="l94">Nec te, quamquam idem valeas aetate virenti,</l>
             
            <l n="l95">Et fumosus adhuc tibi sanguis ferveat intus</l>
             
            <l n="l96">In venis, nullam Circen, nullamque Calypso</l>
             
            <l n="l97">Suspicor illectum potuisse tenere vel oris</l>
             
            <l n="l98">In Venetis, vel Vindobonae prius; unde profectum</l>
             
            <l n="l99">Non sine lacrymulis mendax te lingua ferebat,</l>
             
            <l n="l100">Quo curis accensa magis tabesceret uxor.</l>
             
            <l n="l101">Quis dubitat? Tenuere imbres, tenuere procellae</l>
             
            <l n="l102">Pollicitum nobis septembri mense futurum</l>
             
            <l n="l103">Nido in communi, quum jam fugiente decembri</l>
             
            <l n="l104">Expectaris adhuc. Gliscens tibi cura relicti</l>
             
            <l n="l105">Filioli, armorum ut puer informetur ad usus</l>
             
            <l n="l106">Teutonicos inter juvenes, devotaque Marti</l>
             
            <l n="l107">Pectora, ab invitis flectum ducebat ocellis;</l>
             
            <l n="l108">Non ullae illecebrae, non ulla abrupta cupido.</l>
             
            <l n="l109">Invidiae stimulis hominum pars magna; maligno</l>
             
            <l n="l110">Pars animo trahitur; vix possis credere amico,</l>
             
            <l n="l111">Vix ipsi consanguineo, culpetne, probetne,</l>
             
            <l n="l112">Consilium capias quodcumque? Negotia curant</l>
             
            <l n="l113">Multo aliena suis melius plerique, videntur</l>
             
            <l n="l114">Esse et fautores, quo dictis valdius urant.</l>
             
            <l n="l115">Sed bonus, et prudens, sapiensque, et conscius uni</l>
             
            <l n="l116">Vir sibi, blanditias nec laudatoris amabit;</l>
             
            <l n="l117">Vile nec obtrectatorum metuet genus. Ergo</l>
             
            <l n="l118">Jam venias, oro, post taedia longa viarum,</l>
             
            <l n="l119">Atque maris, tecum ut possim sermonibus horas</l>
             
            <l n="l120">Fallere jucundis. Non tu rerum inscius, omnem</l>
             
            <l n="l121">Quae nunc Europen agitant turbante tumultu</l>
             
            <l n="l122">Suspensam, advenies, tibi quando accedere nuper</l>
             
            <l n="l123">Contigit ad primos belli, pacisque ministros.</l>
             
            <l n="l124">Multa ego de Batavis, de Belgis multa rogabo,</l>
             
            <l n="l125">Deque animis Gallorum; eadem sententia menti</l>
             
            <l n="l126">Num sedeat, sumptis non ante abscedere ab armis,</l>
             
            <l n="l127">Quam pacem videant humiles orare Britannos,</l>
             
            <l n="l128">Et Rhenum, atque Alpes statuant confinia regni?</l>
             
            <l n="l129">Fors aliquid votis minuent e grandibus: uni</l>
             
            <l n="l130">Militat haud semper stabili victoria Marte,</l>
             
            <l n="l131">Et mutat fortuna vices, quae laeta revisit,</l>
             
            <l n="l132">Queis fuerat paulo ante adversa; en agmina contra,</l>
             
            <l n="l133">Aeratasque acies ardens Claerfectius urget,</l>
             
            <l n="l134">Insequiturque agris converso milite Celtas</l>
             
            <l n="l135">Sarcinulis foede amissis, caesaque juventa,</l>
             
            <l n="l136">Quam passim corvis linquunt immitibus escam</l>
             
            <l n="l137">Parte ab utraque atro fluitantis sanguine Rheni.</l>
             
            <l n="l138">Anne aliqua hinc pacis spes est? Germania plaudit,</l>
             
            <l n="l139">Non bene pacato pridem confisa Borusso,</l>
             
            <l n="l140">Salvaque fert Superis pro magno Caesare dona.</l>
             
            <l n="l141">Nec tamen hic finis bellandi: odia aspera restant,</l>
             
            <l n="l142">Et causae irarum, quas non sine sanguine multo</l>
             
            <l n="l143">Excidere, elabique sinet discordia inultas.</l>
             
            <l n="l144">Nec Thraces reticebis; an ipsis triste periclum</l>
             
            <l n="l145">Tempestas Aquilone minetur? An aurea luna</l>
             
            <l n="l146">Turribus in celsis nequicquam affixa tremiscat,</l>
             
            <l n="l147">Ne quae Sarmatiam radicitus eruit, illa</l>
             
            <l n="l148">Vis eadem tandem victrix sua cornua frangat,</l>
             
            <l n="l149">Bosphoron et cogat trans altum cedere, sedes</l>
             
            <l n="l150">In veteres Asiae? Multa his super ipse rogatus,</l>
             
            <l n="l151">Multa etiam referes tu sponte. Loquentis ab ore</l>
             
            <l n="l152">Excipiam pendens tua dicta ardentibus una</l>
             
            <l n="l153">Cum sociis, et fratre tuo; quem nulla vetabunt</l>
             
            <l n="l154">Frigora, brumali quin longas tempore noctes</l>
             
            <l n="l155">Tecum agitans cupide cognoscere singula curet,</l>
             
            <l n="l156">Excutiatque animo. Nunc tandem curre, volaque.</l>
             
         </div>
         <div n="div14" type="poesis-epistula" met="hexameter">
            <head n="head">AD CATHARINAM RAGNINAM MARINI BONDAE FILIAM PATR. RHAC.</head>
            <l n="l1">In villam me saepe tuam, quam navita longe</l>
             
            <l n="l2">Adveniens humili miratur ab aequore magnis</l>
             
            <l n="l3">Substructam aggeribus, revocas, o maxima famae</l>
             
            <l n="l4">Pars meliorque meae, Catharina, et quaeris, in alto</l>
             
            <l n="l5">Vertice quid faciam Bargati? An amabile condam,</l>
             
            <l n="l6">Pierides quando secessum atque otia poscunt</l>
             
            <l n="l7">A strepitu semota urbis populique tumultu,</l>
             
            <l n="l8">Nunc aliquod carmen, docti quod conjugis aures,</l>
             
            <l n="l9">Atque tuas mulcere queat? Non blanda facultas</l>
             
            <l n="l10">Mimnermi, non Callimachi Jove digna beato</l>
             
            <l n="l11">Vena fluit rivo: neque enim sat claudere versum,</l>
             
            <l n="l12">Aut raucos excire sonos, si forte placere</l>
             
            <l n="l13">Quis tibi, et Ursato cupiat, queis molle Camoenae</l>
             
            <l n="l14">Ingenium, studiumque dedere. Scit Itala tellus</l>
             
            <l n="l15">Admirata tuae quondam decora inclyta laudis,</l>
             
            <l n="l16">Indiciumque acre, et purgatae flumina linguae,</l>
             
            <l n="l17">Seu tu Galla sono, seu malles Thusca videri,</l>
             
            <l n="l18">Et matris Gracchorum imitari parca leporem.</l>
             
            <l n="l19">Hinc omni in numero poteras excellere nymphas</l>
             
            <l n="l20">Eximias inter, primamque referre coronam,</l>
             
            <l n="l21">Aurea consulto tegeres ni munera mentis</l>
             
            <l n="l22">Invidiam fugiens pretiumque sequuta modestae.</l>
             
            <l n="l23">Vivit enim, vivetque tua ingens fama perennis,</l>
             
            <l n="l24">Non modo Bondiadum, quod claro es sanguine nata,</l>
             
            <l n="l25">Austriacaeque crucis rutilas insignis honore</l>
             
            <l n="l26">Ragnineos complexa lares; sed multus ubique,</l>
             
            <l n="l27">Quidquid agas, quoque flectas vestigia, pulcram</l>
             
            <l n="l28">Quod decor et Charites gaudent componere, et almam</l>
             
            <l n="l29">Gratior arridet quaecumque, adjungere lucem,</l>
             
            <l n="l30">Quo laudes magis ipsa, tibi non aequa, recondis.</l>
             
            <l n="l31">Et nunc te merito delecti, prima virorum,</l>
             
            <l n="l32">Circumstant semper, dominamque verentur, aventque</l>
             
            <l n="l33">Alloquiis pendere tuis: media ipsa refulges</l>
             
            <l n="l34">Omnibus inspirans te dignos optima mores.</l>
             
            <l n="l35">Quod si etiam quid possem, et si contendere divae</l>
             
            <l n="l36">Me sinerent; credisne haec tempora versibus apta,</l>
             
            <l n="l37">Cum me villula habet longum exoptata per annum,</l>
             
            <l n="l38">Ac Thracum de parte adspirans nocte serena</l>
             
            <l n="l39">Aura coturnices propius descendere cogit</l>
             
            <l n="l40">Ad mare? Quum colles circum, et Bosanca resultat</l>
             
            <l n="l41">Venantum ingenti strepitu? Non si omnis in haustus</l>
             
            <l n="l42">Lene sonans flueret Parnassidos Hippocrenes</l>
             
            <l n="l43">Unda meos; non si Phoebaea e fronde coronam</l>
             
            <l n="l44">Sponderent Musae famamque decusque pararent</l>
             
            <l n="l45">Moeonidae, septembris ego octobrisque cupitis</l>
             
            <l n="l46">Mensibus ah! Longum (namque haec pars totius anni</l>
             
            <l n="l47">Multo est una mihi gratissima) carmina curem</l>
             
            <l n="l48">Pangere, et irasci numeris, et rodere presso</l>
             
            <l n="l49">Ungues dente, mihi seu fors male syllaba peccet,</l>
             
            <l n="l50">Sive invita negent rem quamvis pingere verba.</l>
             
            <l n="l51">His ubi me latebris abdo, vatesque ponuntur, et usus</l>
             
            <l n="l52">Urbani: totus fio diversus ab illo,</l>
             
            <l n="l53">Qui soleo tecum jucundas ducere luces,</l>
             
            <l n="l54">Non tibi despectus, non ultimus inter amicos,</l>
             
            <l n="l55">Vix ipsum me ipse agnosco: tam vita priori</l>
             
            <l n="l56">Discrepat a vita. Sive autem insania dici,</l>
             
            <l n="l57">Seu mage naturae quidam mutabilis error</l>
             
            <l n="l58">Id velit, Anticyra certe helleboroque videbor</l>
             
            <l n="l59">Dignus nempe unus multorum, futile sector</l>
             
            <l n="l60">Qui vitae genus, ac durum, venator haberi</l>
             
            <l n="l61">Esse et dum studeo. Quod quale sit accipe: totam</l>
             
            <l n="l62">Exponam heic vitae rationem, atque ordine pandam.</l>
             
            <l n="l63">Sidera adhuc coelo rutilant, et Phosphorus ortum</l>
             
            <l n="l64">Praeveniens croceum pulcrae Titanidis albet;</l>
             
            <l n="l65">Evigilo, surgoque toro; famulosque morantes</l>
             
            <l n="l66">Increpito, queis membra quies per languida serpit</l>
             
            <l n="l67">Molliter, atque efflant toto de pectore somnum.</l>
             
            <l n="l68">Ecquis adest? Nemon' vestes et lumina portet?</l>
             
            <l n="l69">Nemon' mexiaca incoctos hientacula rores</l>
             
            <l n="l70">Glande paret, cereremque exsectam torreat igne?</l>
             
            <l n="l71">Dum famuli properant, et ocellos indice mulcent,</l>
             
            <l n="l72">Num pyrius pulvis, num vis mihi plumbea thecis</l>
             
            <l n="l73">Apte inclusa? Satin' stupae, silicisque? Coruscant</l>
             
            <l n="l74">Arma, anne admissis horrescunt sordibus, ipse</l>
             
            <l n="l75">Inspicio? Tum fida canum vis exilit, atque</l>
             
            <l n="l76">Suspiciens avidis expectat crustula labris,</l>
             
            <l n="l77">Blandaque adulatur gannitu: mox sua raptim</l>
             
            <l n="l78">Gaudia praecipiens gressus praevertit heriles,</l>
             
            <l n="l79">Itque, reditque viam. Tu mecum Vidace; Dave</l>
             
            <l n="l80">Cura domus tibi sit. Jam noctis sidera cedunt,</l>
             
            <l n="l81">Ac summi montes Eoo sole rubescunt,</l>
             
            <l n="l82">Jamque mihi in volucrum consueta cubilia ventum est.</l>
             
            <l n="l83">Ecce coturnices latebroso e gramine passim</l>
             
            <l n="l84">Exiliunt, bene sit: fortuna haud invida fallet</l>
             
            <l n="l85">Sperantem cupidumque; novus quatit intima pulsu</l>
             
            <l n="l86">Corda ardor trepidante. En illam naribus Argus,</l>
             
            <l n="l87">Hanc melior Florus vestigans sentit odoris;</l>
             
            <l n="l88">Immotaque haerens caud, et vestigia sistens</l>
             
            <l n="l89">Observat tacitus pavitantem. Excita volucris</l>
             
            <l n="l90">Dat patulis plausum pennis, liquefactaque plumbi</l>
             
            <l n="l91">Ferrato e tubulo grando simul evolat, atque</l>
             
            <l n="l92">Assequitur frustra certantem evadere. Fixa</l>
             
            <l n="l93">Illa cadit, trepidatque; canis captam ore reportat.</l>
             
            <l n="l94">Inde aliam exturbo atque aliam, numeroque potitus</l>
             
            <l n="l95">Ingenti nec flabra queror, nec spicula solis,</l>
             
            <l n="l96">Nec vepres, nec saxa, nec ipsam, Tantalus olim</l>
             
            <l n="l97">Qua male vexatus nigro contabuit Orco,</l>
             
            <l n="l98">Incusoque sitim, atque arentia faucibus ora,</l>
             
            <l n="l99">Sudoremque fluentem ad talos usque. Ita me vis</l>
             
            <l n="l100">Nescio quae mira captum dulcedine fallit;</l>
             
            <l n="l101">Gliscit amor, captae quo major copia praedae.</l>
             
            <l n="l102">Apparent alii venantes, et loca sparsi</l>
             
            <l n="l103">Scrutantur diversa, canem quem vividus ardor</l>
             
            <l n="l104">Longius indocilem rapuit, fugientibus instat</l>
             
            <l n="l105">Dum latrans avibus, vocat hic: se culpat et una</l>
             
            <l n="l106">Ille malam fortunam, udo quod pulvis ab austro</l>
             
            <l n="l107">Humorem pyrius collegerit, et sine vi ictum</l>
             
            <l n="l108">Pertulerit volucri. Resonis perterrita in auris</l>
             
            <l n="l109">Illa suum molitur iter jam libera, et hostem</l>
             
            <l n="l110">Irridet vulsas spectantem e corpore plumas</l>
             
            <l n="l111">Nequidquam labi, frustratumque avia linquit.</l>
             
            <l n="l112">Hic catuli laudes, hic se jactantior effert,</l>
             
            <l n="l113">Extollitque aciem, certamque in vulnera dextram</l>
             
            <l n="l114">Ad latus ostenans tumefactae tergora perae,</l>
             
            <l n="l115">Ceu sint plena avibus, quum stupa infarta tumescant.</l>
             
            <l n="l116">Anne etiam venatores mendax genus, atque</l>
             
            <l n="l117">Gloriolae cupidi plus aequo, ut in omnibus omnes</l>
             
            <l n="l118">Artifices rebus? Sunt hercle, et cedere nolint,</l>
             
            <l n="l119">Saepe licet videas vano contendere nisu,</l>
             
            <l n="l120">Ac tantum ingenti coelum terrere fragore.</l>
             
            <l n="l121">Quin et magna jocis alternis praelia miscent,</l>
             
            <l n="l122">Inque vicem jurgantur. Ubi es tu Ninule? (namque</l>
             
            <l n="l123">Hic tum per medios narrans audacius ibat,</l>
             
            <l n="l124">Quod nullum frustra jaculans emiserit ictum.)</l>
             
            <l n="l125">Quidni? Inquit salse ridens Perrichius: ille</l>
             
            <l n="l126">Scit melius turtur, veras tibi ponere laudes,</l>
             
            <l n="l127">Cui modo te vidi voluisse ignoscere, rursus</l>
             
            <l n="l128">Educet ut pullos, tibi qui, velut ipse necentur.</l>
             
            <l n="l129">Huic Ninus referens, ubi cauda pedesque, rogabat,</l>
             
            <l n="l130">Occisi leporis, quid refert, aerene? An igne</l>
             
            <l n="l131">Et plumbo? Esse tuum quod emas, jura omnia clamant.</l>
             
            <l n="l132">Vin' mecum posito contendere pignore, uter sit</l>
             
            <l n="l133">Dexterior? Tales vix fudit gutture voces,</l>
             
            <l n="l134">Exiliit rostratus hypops. Telum ipse oculosque</l>
             
            <l n="l135">Figit in adversum sperans demittere coelo,</l>
             
            <l n="l136">Exploditque tubum nequidquam. Ast aemulus acer</l>
             
            <l n="l137">Aspiciens praetervolitantem deiicit aura</l>
             
            <l n="l138">E tenui exanimem, lisque est, ait, ecce dirempta.</l>
             
            <l n="l139">Fit plausus sociis laudantibus, et mala longe</l>
             
            <l n="l140">Sibila crebrescunt, resonantque juga alta cachinnis</l>
             
            <l n="l141">Ridet Stella meus, ridet Glumatius, atque</l>
             
            <l n="l142">Marcellinus, et Amploschus; propiusque cavatam</l>
             
            <l n="l143">Sub rupem invitant circum frondentibus umbris</l>
             
            <l n="l144">Propter aquae venam, Zephyrique ad flamina, ubi ipsis</l>
             
            <l n="l145">Sole perusta genas et agresti lurida amictu</l>
             
            <l n="l146">Virgo delectas ficus, uvamque recentem</l>
             
            <l n="l147">Prompserat e calathis, vacuo solatia ventri.</l>
             
            <l n="l148">Uva et rore madet, ficus et nectare stillant,</l>
             
            <l n="l149">Irritantque famem. Facile venit ille vocatus,</l>
             
            <l n="l150">Assistensque vorat, litem sic ultus et iras.</l>
             
            <l n="l151">Nec jam plura sequar: nam me sol igneus axe</l>
             
            <l n="l152">In medio rutilans angusta revisere fessum</l>
             
            <l n="l153">Tecta monet. Neque enim gravior durare laborem</l>
             
            <l n="l154">Aut sinit in campis errare diutius aetas.</l>
             
            <l n="l155">Danda quies, curranda cutis dum mensa paratur,</l>
             
            <l n="l156">Instruiturque epulis nec sumptu operosa nec arte,</l>
             
            <l n="l157">Si fors aucupio Fauni tutela benigni</l>
             
            <l n="l158">Haud adversa fuit, Caesarum cuncta volucrum</l>
             
            <l n="l159">Corpora dinumero, atque horum tibi lecta ferantur</l>
             
            <l n="l160">Praecipio, memorem testantia munera mentem.</l>
             
            <l n="l161">Continuoque aliis alia asportanda relinquo</l>
             
            <l n="l162">Laetior, a nostra, quam si fruar ipse, sodales</l>
             
            <l n="l163">Si quem habeant praeda fructum, gratique propinent.</l>
             
            <l n="l164">Deinde, vocet ni cura iterum venatica, pransus</l>
             
            <l n="l165">Hac vagor atque illac; culta et mihi vinea et hortus</l>
             
            <l n="l166">Visitur, ac medios inter garrire colonos</l>
             
            <l n="l167">Me juvat; aut etiam pastores poscere, an usquam</l>
             
            <l n="l168">Forte lepus, seroque auditi vespere cantus</l>
             
            <l n="l169">Perdicum, primo vel mane? Ipsosque rogare</l>
             
            <l n="l170">Non pudet et lanios (tu nasum avertis odorem</l>
             
            <l n="l171">Nominis ad solum) redeuntes tardius urbe,</l>
             
            <l n="l172">Numquid forte novi referant? Ancone remissa</l>
             
            <l n="l173">Venit numqua ratis, Calabrove a littore? Rident</l>
             
            <l n="l174">Scitantem dapibus pleni, et fervente Lyaeo,</l>
             
            <l n="l175">Aut reddunt incerta, ac vano ficta cerebro.</l>
             
            <l n="l176">Quanti gallinae interdum percontor, et ova</l>
             
            <l n="l177">Finitimis advecta e pagis, vescaque farra,</l>
             
            <l n="l178">Hordeaque, et crispo praedulcia cortice pruna.</l>
             
            <l n="l179">Interdum et longum descendens agmen equorum</l>
             
            <l n="l180">Sarcinulis cerae vel lanae mollis onustum</l>
             
            <l n="l181">Detinet. Horrentes ac barbara verba sonantes</l>
             
            <l n="l182">Ductores spectare libet, quos Thracia tellus</l>
             
            <l n="l183">Educat immanes et nullis legibus aequos.</l>
             
            <l n="l184">Pars versus incompositos ciet ore, sonatque</l>
             
            <l n="l185">Cyclopum in morem formosae Amaryllidis ignes:</l>
             
            <l n="l186">Pars tacita incedit, defessi aut terga caballi</l>
             
            <l n="l187">Fuste dolat; pars et Bacchi spumantia poscit</l>
             
            <l n="l188">Pocula, et optato musti se ingurgitat haustu.</l>
             
            <l n="l189">Crura labant, titubantque pedes: ipse impiger haurit,</l>
             
            <l n="l190">Usque novos, siccatque scyphos. Tum jurgia surgunt,</l>
             
            <l n="l191">Fervescuntque irae; fortes imitata Lacaenas</l>
             
            <l n="l192">Donec matrum aliqua exardens vel stipite rapto</l>
             
            <l n="l193">Vel saxo insanum proturbans cogat abire.</l>
             
            <l n="l194">Scilicet ingeniumque ferox et mascula virtus</l>
             
            <l n="l195">Matribus heic nuribusque data, atque exercita tales</l>
             
            <l n="l196">Assidue ad rixas: nec secius apta choreis</l>
             
            <l n="l197">Membra vigent agilesque pedes et mollia ludo</l>
             
            <l n="l198">Brachia, ubi insonuit nocturno tibia cantu</l>
             
            <l n="l199">Ac radiis tremulae resplenduit area lunae.</l>
             
            <l n="l200">Parva quidem sunt haec, et plane agrestia, si vis,</l>
             
            <l n="l201">Addo etiam inconcinna; tamen sua quemque cupido</l>
             
            <l n="l202">Nempe trahit. Me libertas, me ruris opes, et</l>
             
            <l n="l203">Munera delectant naturae simplicis: odi</l>
             
            <l n="l204">Et luxum, et fastum. Veteris vestigia vitae</l>
             
            <l n="l205">Pressa sequor, nullas quum libera noverat urbes</l>
             
            <l n="l206">Gens hominum, genio sueta indulgere locorum.</l>
             
            <l n="l207">Nam mihi quid placeant surgentes marmore sedes</l>
             
            <l n="l208">Eductaeque, gerant quae vites, mole columnae</l>
             
            <l n="l209">Procera? Quid sculpta inter pomaria signa,</l>
             
            <l n="l210">Et virides circum detonsa fronte cupressus,</l>
             
            <l n="l211">Inclusique lacus, inductaque fontibus umbra</l>
             
            <l n="l212">Irriguis; careo si rure, et vivere ritu</l>
             
            <l n="l213">Urbano cogor captivus? Si alea pernox</l>
             
            <l n="l214">Detinet insomnem, si gressus fingitur et vox</l>
             
            <l n="l215">Morem ad civilem, visentum ac turba fatigat</l>
             
            <l n="l216">Garrula, et officiis certat male sedula? Quanto</l>
             
            <l n="l217">Rectius heic contra procedunt omnia. Nemo</l>
             
            <l n="l218">Huc veniens optata incommodus otia turbat,</l>
             
            <l n="l219">Aut interpellans inviti verberat aures,</l>
             
            <l n="l220">Meque meum vetat esse. Cubo coenoque soporis</l>
             
            <l n="l221">Arbitrio et ventris: coelum constare serenum</l>
             
            <l n="l222">Si video, et faciles crepitare in frondibus auras</l>
             
            <l n="l223">Egelida Boreae de sede, hoc omine laetus</l>
             
            <l n="l224">Nil queror aut doleo, ni te quod dividor una,</l>
             
            <l n="l225">Qua sine non ulla est perfecta ac plena voluptas.</l>
             
         </div>
         <div n="div15" type="poesis-epistula" met="hexameter">
            <head n="head">AD BENEDICTUM STAJUM VIRUM CL., ATQUE AMPLISS. PRAESULEM</head>
            <l n="l1">O qui Nestoream non longa aetate senectam</l>
             
            <l n="l2">Sed multa virtute ac mentis acumine, Staji,</l>
             
            <l n="l3">Longe antecellis, num forte videbor ineptus,</l>
             
            <l n="l4">De lingua tecum si fabor pauca Latina?</l>
             
            <l n="l5">Hujus tu antistes cunctis praestantior; in quem,</l>
             
            <l n="l6">Ni ridenda foret sententia Pithagoraeum,</l>
             
            <l n="l7">Grandiloqui migrasse animamque ipsumque Lucreti</l>
             
            <l n="l8">Credam animi ardorem. Namque ut quondam ille coronam,</l>
             
            <l n="l9">Unde prius nulli velarant tempora Musae,</l>
             
            <l n="l10">Detulit ex Helicone intactam, ingressus in hortos</l>
             
            <l n="l11">Suave exhalantes Epicuri; ita victor et ipse</l>
             
            <l n="l12">Cartesii placita et Neutoni dia reperta</l>
             
            <l n="l13">Ausus es in resonas Parnassi extollere sedes,</l>
             
            <l n="l14">Spargere Musaei sic dulci et nectaris haustu,</l>
             
            <l n="l15">Nil ut lucidius, nil esse venustius, et nil</l>
             
            <l n="l16">Grandius ut possit. Quare immortale manebit</l>
             
            <l n="l17">Et decus et nomen semper, tui et inclyta facta</l>
             
            <l n="l18">Ingenii volvenda omnis mirabitur aetas:</l>
             
            <l n="l19">Cum tibi praesertim gemini plausere diserto</l>
             
            <l n="l20">Clementes, atque ipse Pius, quo Roma superbit,</l>
             
            <l n="l21">Per te transmitti sua scite oracula gaudet.</l>
             
            <l n="l22">Sed quid ego certem multis te ornare, nitori et</l>
             
            <l n="l23">Majus Apollineo jubar addere garrulus? Haec tu</l>
             
            <l n="l24">Quae crasso intexam filo, nulloque lepore,</l>
             
            <l n="l25">Ni melius quid habes, podagram quod mulceat, audi.</l>
             
            <l n="l26">Ante quidem geminae per doctas undique terras</l>
             
            <l n="l27">Sunt linguae imprimis dominatae, nempe Latina,</l>
             
            <l n="l28">Graecaque. Majestas utrique est insita, utrique</l>
             
            <l n="l29">Dignus honos; plenumque sonant, facileque per aures</l>
             
            <l n="l30">Insinuant animis ludos, et seria, quoscumque</l>
             
            <l n="l31">Ad numeros formamque aptae. Locupletior usu,</l>
             
            <l n="l32">Mollior et cultu Graecorum lingua; Quiritum</l>
             
            <l n="l33">Pauperior, graviorque, ut erat pollentius armis,</l>
             
            <l n="l34">Ceu nosti, Latium quam Musis. Sed mala fata</l>
             
            <l n="l35">Grajugenum mittamus, et in sermone moremur</l>
             
            <l n="l36">Nunc Latio tantum, varia alternante revisit</l>
             
            <l n="l37">Quem fortuna oculo. Nam cum superante duello</l>
             
            <l n="l38">Barbarico jacuit Romani exangue cadaver</l>
             
            <l n="l39">Imperii, et Scythicae diffusa examina gentis</l>
             
            <l n="l40">Dira per Europam, nova regna exsurgere visa,</l>
             
            <l n="l41">Inductique novi mores. Vetus omnis abacta</l>
             
            <l n="l42">Mundities sermonis, et atrum virus obortum</l>
             
            <l n="l43">Mixtis connubiis populorum ac lege superbi</l>
             
            <l n="l44">Victoris: plusquam Saturnius inruit horror,</l>
             
            <l n="l45">Totque fere enatae, quot regum nomina, linguae.</l>
             
            <l n="l46">Pauca tamen mansere bonae ceu semina frugis,</l>
             
            <l n="l47">Paulatim ingeniis quae culta sagacibus, altam</l>
             
            <l n="l48">Crevere in messem. Rursum florescere visus</l>
             
            <l n="l49">Est decor, et victrix Romanae gratia linguae</l>
             
            <l n="l50">Auspicibus rediit Naugeris, et Sadoletis,</l>
             
            <l n="l51">Cum Bembo, cum Manutiis, cum Perpiniano,</l>
             
            <l n="l52">Flaminio, Vidaque, et Cotta, Sigonioque,</l>
             
            <l n="l53">Et Fracastorio, et Mureto, aliisque sequutis</l>
             
            <l n="l54">Sexcentis. Eadem nigro velut excita ab Orco</l>
             
            <l n="l55">Splendida duravit nostri hanc ad temporis usque</l>
             
            <l n="l56">Aetatem, quam nulli aevo par cedere, tantum</l>
             
            <l n="l57">In te praesidium cum nacta est, cumque tueri</l>
             
            <l n="l58">Vindice se tanto, jactari et gaudet alumno.</l>
             
            <l n="l59">Quorsum haec tam longo repetita a tempore, dices?</l>
             
            <l n="l60">Nimirum ut mirere, in tantum evecta Latinae</l>
             
            <l n="l61">Vis linguae cum sit culmen, cur rursus eamdem</l>
             
            <l n="l62">Maxima pars quorumdam hominum, queis non leve Pallas</l>
             
            <l n="l63">Addidit ingenii munus, fastidit et odit?</l>
             
            <l n="l64">Jamque relegare e terrae parat omnibus oris</l>
             
            <l n="l65">Dulce sonaturam fortasse Catonibus atque</l>
             
            <l n="l66">Fabriciis pigram trans Lethen, Cerberus umbras</l>
             
            <l n="l67">Terret ubi exsangues, resonantque Acherusia stagna?</l>
             
            <l n="l68">Quin major nunc spes abolendi est addita, et actam</l>
             
            <l n="l69">Hinc procul exturbandi; ex quo ceu fulminis ictu</l>
             
            <l n="l70">Ogniadum manus illa feris metuenda tyrannis</l>
             
            <l n="l71">Scilicet, ac late totum bacchata per orbem,</l>
             
            <l n="l72">Exiguae jactu chartae compressa quievit.</l>
             
            <l n="l73">Unde odium improvisum, unde haec fastidia? Quaeris</l>
             
            <l n="l74">Si causas, referam. Longum consumere tempus,</l>
             
            <l n="l75">Clamant esse nefas in lingua tantopere illa</l>
             
            <l n="l76">Discenda, nullo quae jam verancula floret</l>
             
            <l n="l77">In populo: simul ipsa sua cum gente refrixit.</l>
             
            <l n="l78">Esse autem satius complere recentibus aures</l>
             
            <l n="l79">Divitiis vacuas puerorum, animosque severis</l>
             
            <l n="l80">Artibus informare rudes, quam, pinacothecis</l>
             
            <l n="l81">Quae melius starent servata ancilia juxta</l>
             
            <l n="l82">Atque Numae lituum, semper resonare cathedras</l>
             
            <l n="l83">Nil aliud, tumidi nisi sesquipedalia Tulli</l>
             
            <l n="l84">Verba, et Plautini coenum salis. Omnia vivos,</l>
             
            <l n="l85">Quae prisci scitu scriptores digna tulere,</l>
             
            <l n="l86">Versa in sermones cessere ad commoda nostra;</l>
             
            <l n="l87">Illae et opes celebratae in nostra venire coactae</l>
             
            <l n="l88">Sunt jura, aeternum quin sit pallere necesse</l>
             
            <l n="l89">Grammaticas inter tricas et inania monstra.</l>
             
            <l n="l90">Si qua amissa Charis, facilis jactura leporum</l>
             
            <l n="l91">Et venerum, quas nunc vix sentiat unus et alter,</l>
             
            <l n="l92">Heu miserum trivere diu qui talibus aevum</l>
             
            <l n="l93">Deliciis, Flaccum soliti et cantare Maronem,</l>
             
            <l n="l94">Pascere non solidae doctrinae pectus amore.</l>
             
            <l n="l95">Quod caput est, sua quisque colat: qua quilibet ortus</l>
             
            <l n="l96">In regione, ejus curet cognoscere linguae</l>
             
            <l n="l97">Naturam et formas et vim, si scribere recte,</l>
             
            <l n="l98">Ac velut in proprio vestigia figere regno</l>
             
            <l n="l99">Libera si cupiat. Tum se facundia promit,</l>
             
            <l n="l100">Ardor et in verbis, pedicis sine vivida cum mens</l>
             
            <l n="l101">Arbitrio versat nativa vocabula, agitque</l>
             
            <l n="l102">Quo vult cumque suos, ceu sponte sequentia, nutus.</l>
             
            <l n="l103">Haec clamant, haec saepe iterant, haec damna juventae</l>
             
            <l n="l104">Objiciunt. Quae vera licet sint pleraque, non et</l>
             
            <l n="l105">Cuncta probem: miscent fanda atque infanda, nec ad rem</l>
             
            <l n="l106">Semper. Nam primum videant, num mollibus annis</l>
             
            <l n="l107">Mobilium puerorum animus sit idoenus istis</l>
             
            <l n="l108">Praeclaris sophies elementis; deinde referre</l>
             
            <l n="l109">Ne renuant, cur sola vetant cognoscere scripta</l>
             
            <l n="l110">Romulidum nativo in fonte, monentque vicissim</l>
             
            <l n="l111">Discere complures et eodem in tempore linguas</l>
             
            <l n="l112">Gallorumque, Italumque, ipsorum et forte Britannum,</l>
             
            <l n="l113">Si dis et placeat, Thracum quoque? Nempe vigent, et</l>
             
            <l n="l114">Usui erunt omnes, magnae quando modo gentes</l>
             
            <l n="l115">His inter sese commissa negotia tractant,</l>
             
            <l n="l116">Conficiuntque libros, et dulcia carmina pangunt.</l>
             
            <l n="l117">Esto! Sed jungas si prisca recentibus, addes</l>
             
            <l n="l118">Haud leve sic pretium: quae matrem adjungere natis</l>
             
            <l n="l119">Invidia impediat? Vulgares inter honore</l>
             
            <l n="l120">Fulgeat eximio, solidoque perennior aere</l>
             
            <l n="l121">Lingua stet, Augusti sonuit quae in Caesaris aula.</l>
             
            <l n="l122">Quid terrere juvat? Non hunc ediscere tantus</l>
             
            <l n="l123">Sermonem labor est, ut credas profore multum,</l>
             
            <l n="l124">Si intermittatur; quasi nobis tota trahenda</l>
             
            <l n="l125">Vita sit in verbis discendis, parvaque contra</l>
             
            <l n="l126">Particula ad rerum maneat data notitias et</l>
             
            <l n="l127">Scrutandam ad sophiam. Quin cernimus acrius istis</l>
             
            <l n="l128">E salebris veluti elapsos sublimia ferre</l>
             
            <l n="l129">Ad studia ingenium pueros. Ita lingua nec aevum</l>
             
            <l n="l130">Vindicat haec longum, via si directa docendi</l>
             
            <l n="l131">Servetur, brevibusque adsit qui certa magister</l>
             
            <l n="l132">Instillet praecepta notis; nec quotquot honorem</l>
             
            <l n="l133">Hinc petiere sibi, doctrinae luce carentes</l>
             
            <l n="l134">Vitam exegerunt stolidi, brutumque pecus ceu</l>
             
            <l n="l135">Sunt resonos tantum balatus edere sueti.</l>
             
            <l n="l136">Quid quod, uti fertur, non lingua haec mortua prorsus</l>
             
            <l n="l137">Nec misera est adeo: monumenta tot aurea restant,</l>
             
            <l n="l138">Doctorumque manu et cura vigilante teruntur,</l>
             
            <l n="l139">Vivaque adhuc spirantque, atque intellecta loquuntur</l>
             
            <l n="l140">Plena voluptatis? Capitoli immobile saxum</l>
             
            <l n="l141">Dum bona relligio, pater et Romanus habebit,</l>
             
            <l n="l142">Haec lingua haec vivet non turpi obnoxia letho,</l>
             
            <l n="l143">Sacrorum fida interpres, ac digna Tonante.</l>
             
            <l n="l144">At mitto haec, quae vana putant, quibus impia sedit</l>
             
            <l n="l145">Nescio quae novitas. Non id contemnere, credo, </l>
             
            <l n="l146">Nec parvi facere audebunt; namque utile, et almae</l>
             
            <l n="l147">Multum frugis habet, quod dicam, omnesque juvabit.</l>
             
            <l n="l148">Quaerendae nunc magnus amor naturae, hominesque</l>
             
            <l n="l149">Secretas rerum causas et munera gaudent</l>
             
            <l n="l150">Eruere e latebris; sed iidem saepe queruntur,</l>
             
            <l n="l151">Signa sibi communia deesse videlicet; usus</l>
             
            <l n="l152">Quorum sit constans, potiori et notus ubique</l>
             
            <l n="l153">Parti hominum. Experiar, si convenientia justis</l>
             
            <l n="l154">Dicta queam votis proferre. Ergo illa colenda</l>
             
            <l n="l155">Lingua foret, quae sola inter se jungere saecla,</l>
             
            <l n="l156">Inventasque in iis artes, doctosque labores</l>
             
            <l n="l157">In commune bonum facile convertere possit?</l>
             
            <l n="l158">At quae, si excipias Romanam, latius orbe</l>
             
            <l n="l159">Lingua patet doctos inter, quaeve aemula laudem</l>
             
            <l n="l160">Detrahat hanc illi stabili sic jure manentem?</l>
             
            <l n="l161">O vere lymphata hominum, vesanaque turba,</l>
             
            <l n="l162">Luxurie et nimia studiorum turgida, quid te</l>
             
            <l n="l163">Nequidquam vanis agitas conatibus, atque</l>
             
            <l n="l164">Ingenium torques? Aut nusquam est, fingere sollers</l>
             
            <l n="l165">Quam cuperes, aut haec in lingua inventa Latina est.</l>
             
            <l n="l166">Haud potiorem aliam excudes: licet omnia miscens</l>
             
            <l n="l167">Rerum elementa sagax imitari Protea cures;</l>
             
            <l n="l168">Tu prius in coelo classes innare jubebis</l>
             
            <l n="l169">Successu meliore expilans scrinia Lanae,</l>
             
            <l n="l170">Quam voti compos laetere hac dives in arte.</l>
             
            <l n="l171">Lingua regat Romana illsutres una catervas,</l>
             
            <l n="l172">Quae nunc Europen complent, suaque acta propagant</l>
             
            <l n="l173">Nec sermone omnes nec iisdem vocibus usae;</l>
             
            <l n="l174">Ipsaque sit, quam dia sibi sapientia jungat</l>
             
            <l n="l175">Depositi custodem una, fidamque minstram;</l>
             
            <l n="l176">Sola feret, naris quaecumque Britannus acutae</l>
             
            <l n="l177">Extudit ingenii sollers intendere nisum</l>
             
            <l n="l178">Ante alios; Italum clarabit sole decorem,</l>
             
            <l n="l179">Sola acres Gallorum ausus, et mentis Hiberae,</l>
             
            <l n="l180">Teutonicae et pariter tentamina lumine puro</l>
             
            <l n="l181">Vestiet, atque dabit supposta trionibus ora</l>
             
            <l n="l182">Solis uti a radiis, non Palladis avia luce,</l>
             
            <l n="l183">Quae spectiosa tulit vitae melioris in usum.</l>
             
            <l n="l184">Est ne hoc in votis? Europae hoc angulus omnis</l>
             
            <l n="l185">Tam varia tandem fessus farragine vocum</l>
             
            <l n="l186">Et petit et vestigat inaniter? Ecce repertum</l>
             
            <l n="l187">Inque manu est: communis lingua habeatur</l>
             
            <l n="l188">Romula, et ut victo quondam regnavit in orbe,</l>
             
            <l n="l189">Sic nunc doctrinae atque annalibus una sophorum</l>
             
            <l n="l190">Praesit, et alma sono gentes conjungat eodem</l>
             
            <l n="l191">Inter se varias, monumentaque publica servet.</l>
             
            <l n="l192">Heus! Tu me insanire putes solemnia, scribo</l>
             
            <l n="l193">Talia dum natus trans et mare, et altus acutis</l>
             
            <l n="l194">Illyriae in scopulis? Atqui me corrige sodes,</l>
             
            <l n="l195">Vana movent captam si fors insomnia mentem;</l>
             
            <l n="l196">Aut tua quae virtus, quae fama est nominis, adde</l>
             
            <l n="l197">His aliquod pondus, quo possint lecta probari</l>
             
            <l n="l198">Judicio firmata tuo, atque innoxia ferri.</l>
             
            <l n="l199">Si vero videas defendi haud posse, relinque</l>
             
            <l n="l200">Blattis scripta malis latebrosa in sede voranda,</l>
             
            <l n="l201">Ne grex doctorum contra consurgat, et aures</l>
             
            <l n="l202">Midae cognatas in apertum educere cogat,</l>
             
            <l n="l203">Stultitiam ridere volet cum civis amici.</l>
             
         </div>
      </body>
  </text>
</TEI>